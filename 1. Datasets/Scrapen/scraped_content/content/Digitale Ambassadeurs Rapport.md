---
title: Digitaleoverheid Nl 09 Eindverslag Ambassadeurs Digitale Gemeenten Augustus 2017 Pdf
url: https://www.digitaleoverheid.nl/wp-content/uploads/sites/8/2017/09/Eindverslag-Ambassadeurs-Digitale-Gemeenten-augustus-2017.pdf
converted_at: 2025-06-11T13:27:49.155678
source_type: PDF
---

# Digitaleoverheid Nl 09 Eindverslag Ambassadeurs Digitale Gemeenten Augustus 2017 Pdf

Source: https://www.digitaleoverheid.nl/wp-content/uploads/sites/8/2017/09/Eindverslag-Ambassadeurs-Digitale-Gemeenten-augustus-2017.pdf

---

## Page 1

Eindverslag Gemeentelijke Digitale Dienstverlening

Augustus 2017

Pagina 1 van 1


Digitale dienstverlening
Gemeenten
De stand van zaken en mogelijke “next-steps”

Programma Digitaal 2017
Eindverslag van gesprekken met 90 gemeenten
Augustus 2017

René van der Ent & Ruud de Vries
Ambassadeurs Digitale Overheid

## Page 2

Eindverslag Gemeentelijke Digitale Dienstverlening

Augustus 2017

Pagina 2 van 1

Voorwoord

Voor u ligt het verslag van de rondgang die wij in opdracht van het ministerie van
Binnenlandse zaken & Koninkrijksrelaties en bureau Digicommissaris in de eerste helft van
2017 gemaakt hebben om met gemeentebestuurders te praten over de (digitale)
dienstverlening aan hun inwoners en ondernemers. Deze gesprekken hebben niet alleen een
beeld opgeleverd van waar gemeenten momenteel staan, maar vooral ook over de plannen
die ze hebben om, vaak in samenwerking met andere gemeenten of ketenpartners, de
volgende stap te zetten.

Gemeenten werken, zowel individueel als in verschillende typen samenwerkingsverbanden,
al jaren aan het verbeteren van hun digitale dienstverlening. Als ambassadeurs past ons dan
ook bescheidenheid: de ronde gesprekken kan daar misschien opnieuw aandacht voor
vragen, maar de verwachting was niet dat dit onmiddellijk tot hogere scores in
productbeschikbaarheid of klanttevredenheid zou leiden. Wij hebben onze rol opgevat als
tweerichting verkeer: brengen en halen.

Voor de adviezen en suggesties die de rondgang hebben opgeleverd, geldt dat deze nog niet
volledig zijn uitgekristalliseerd. Beschouwt u dit verslag dus als een momentopname. Het
geeft een beeld van waar gemeenten momenteel staan, welke inspanningen er al geleverd
worden en welke ideeën gemeenten vooral zelf hebben over hoe inwoners en ondernemers
nog beter bediend kunnen worden.

Als ambassadeurs constateren wij dat een goed inzicht en gevoel bij wat op lokaal niveau
speelt essentieel is voor de kwaliteit van besluitvorming over de digitale infrastructuur in
“Den Haag”. De rondgang werd door veel bestuurders gewaardeerd. Wij adviseren BZK ook
in de toekomst vormen te blijven vinden voor directe dialoog met lokale bestuurders. De
digitale agenda zal ongetwijfeld onderwerp zijn in de besprekingen voor een nieuw kabinet.
Op alle bestuurslagen wordt nu al nagedacht over hoe de kabinetsplannen gerealiseerd
kunnen worden. De inzichten die wij als ambassadeurs hebben opgedaan, kunnen hierbij
wellicht als inspiratie worden gebruikt.

Wij willen alle bestuurders en ambtenaren bedanken voor de goede gesprekken en wensen
hen veel succes bij de realisatie van hun ambities.

Den Haag, Augustus 2017
René van der Ent
Ruud de Vries




## Page 3

Eindverslag Gemeentelijke Digitale Dienstverlening

Augustus 2017

Pagina 3 van 1






Managementsamenvatting
De ronde van de Ambassadeurs Digitale Gemeenten langs ca. 90 gemeenten heeft een schat aan
indrukken, beelden en suggesties opgeleverd. Over het verder digitaliseren van producten en
diensten constateren wij dat er aanleiding is voor optimisme.

Tegelijkertijd kan worden geconstateerd dat er nog veel werk moet worden verzet om tot een
“next step” te komen, namelijk de omslag van het online plaatsen van producten naar digitale
dienstverlening. Een vorm van dienstverlening die uitgaat van de behoefte van de inwoner of
ondernemer en digitalisering van hele processen of ketens. We noemen dat in dit verslag
gemakshalve “Dienstverlening 2.0”.

De noodzaak wordt ingezien om hierin, overheidsbreed, gezamenlijk op te trekken. Er is
behoefte aan meer centrale regie en ondersteuning, maar ook aan behoud van autonomie. Op
basis van de gesprekken met bestuurders wordt voorgesteld:
o
Ontwikkel een gemeenschappelijk handelingsperspectief;
o
Meer regie op ontwikkeling collectieve diensten (onder architectuur) en
ontwikkel een centrale data-laag;
o
Bezie opnieuw de regels over het gebruik van data;
o
Verbeter het eigenaarschap van data;
o
Richt verantwoording efficiënter in door digitalisering;
o
Leer wetgeving “Agile” vorm te geven;
o
Stel een strategische kennis- en onderzoeksagenda op;
o
Bouw aan moderne vormen van governance en bestuurlijke partnerships.
o
Houdt bestuurlijke aandacht hoog op de agenda door – in aanvulling op
samenwerking met de koepels – ook vormen van actieve dialoog met
bestuurders te blijven organiseren.


## Page 4

Eindverslag Gemeentelijke Digitale Dienstverlening

Augustus 2017

Pagina 4 van 1

1
Inleiding

Een van de doelen van het kabinet Rutte-II is dat burgers en ondernemers vanaf 2017
digitaal zaken met de overheid kunnen doen. Daarvoor is het programma Digitaal 2017
ingericht door de ministeries van BZK en EZ. In de implementatieagenda Digitaal 2017 staan
bestuurlijke afspraken over activiteiten die overheidsorganisaties zullen uitvoeren om dit
doel te realiseren. Ook is de modernisering van de Algemene wet bestuursrecht (Awb) in
voorbereiding. Daarmee krijgen burgers en ondernemers het recht om producten en
diensten bij de overheid via een digitaal kanaal aan te mogen vragen (zoals vergunningen)
indien dat ook schriftelijk mogelijk is. Dit houdt in dat overheidsorganisaties daarvoor
voorzieningen moeten treffen in de vorm van een digitaal kanaal (ten behoeve van de zgn.
digitale productbeschikbaarheid). Het programma Digitaal 2017 stimuleert en adviseert
overheidsorganisaties over de uitvoering van relevante implementatieactiviteiten, voert
monitors uit en rapporteert hierover.

Een van die monitors is de door Deloitte jaarlijks uitgevoerde monitor naar de
beschikbaarheid en volwassenheid van de meest gevraagde overheidsproducten en -
diensten. Uit de monitor van 2016 (zie meting-aanbod-overheid-digitale-dienstverlening-
2016.pdf) is gebleken dat de overheid als geheel een heel eind op streek is met het
digitaliseren van de producten die daarvoor in aanmerking komen. Gemiddeld was 88% van
de meest gevraagde producten in digitale vorm beschikbaar. Er zijn echter verschillen tussen
de overheidsfamilies, zoals gemeenten, provincies, waterschappen en grote landelijke
uitvoeringsorganisaties. Ook binnen overheidsfamilies bestaan grote verschillen: terwijl in
sommige gemeenten 100% van de gemonitorde producten digitaal zijn ontsloten, zijn er ook
gemeenten die ca 40% scoren. Besloten is vanuit het programma Digitaal 2017 twee
ambassadeurs een rondgang langs gemeenten te laten maken om bestuurlijk en/of hoog-
ambtelijk de dialoog aan te gaan. Doel hiervan was enerzijds een tijdelijke extra impuls te
geven aan de digitalisering van producten en diensten aan gemeenten, en anderzijds meer
zicht te krijgen op de plannen, de belemmeringen die gemeenten ervaren bij het verbeteren
van hun (digitale) dienstverlening en mogelijke adviezen die gemeenten hebben voor een
goede doorontwikkeling.
2
Aanpak

Voor de selectie van de gesprekspartners was de Deloitte-monitor 2016 het startpunt.
Daarbij lag het accent op de onderste 70 gemeenten uit die meting omdat daar relatief veel
verbetering te verwachten was. Daarnaast is een aantal gemeenten uit de middencategorie
en een aantal koplopergemeenten geselecteerd, om een breder inzicht te verkrijgen in hoe
de digitale beschikbaarheid te verbeteren is, de belemmeringen die men ervaart en de
adviezen die men heeft.

Wij hebben ons als ambassadeurs gericht op het bestuur en de gemeentelijke
topambtenaren vanuit de overtuiging dat zij een sleutelrol vervullen bij het in gang zetten
van veranderingen. Het rapport “Maak Waar!” van de Studiegroep Informatiesamenleving

## Page 5

Eindverslag Gemeentelijke Digitale Dienstverlening

Augustus 2017

Pagina 5 van 1

en Overheid stelt terecht dat digitalisering gezien moet worden als “boardroom decision”.
Op ambtelijk en projectleidersniveau worden gemeenten ondersteund en geadviseerd door
VNG en KING1, dat hiervoor sinds begin 2017 vijf accountmanagers heeft aangesteld. Bij de
voorbereiding van de gesprekken is dan ook samengewerkt met de accountmanagers van
VNG/KING. Onze rol was primair om in persoonlijke gesprekken de digitale dienstverlening
(opnieuw) en voor zover nodig bestuurlijk onder de aandacht te brengen en te horen of en
zo ja in welke mate de scores strookten met het beeld van de gemeente. We informeerden
hen over alle lopende initiatieven, en de op handen zijnde aanpassing van de Awb, we
legden verbindingen met andere partijen, maar wilden vooral ook horen wat de strategie of
plannen van de bestuurders waren en welke zaken hen zouden kunnen helpen om de
beschikbaarheid van producten en diensten te verhogen.

De inzet van de ambassadeurs was een tijdelijke impuls. Het was en is niet de bedoeling een
nieuw permanent gremium te introduceren, naast de activiteiten die VNG en KING al
uitvoeren voor gemeenten. Met dit verslag eindigt de inzet van de ambassadeurs. De follow-
up van de rondgang ligt bij BZK en VNG/KING.

Goede dienstverlening gaat verder dan het digitaal beschikbaar stellen van producten en
diensten. We weten dat er een enorme opgave in het verschiet ligt om tot de next step te
komen, namelijk de omslag van het “online plaatsen van producten” naar een goede
(digitale) dienstverlening die redeneert vanuit behoeften van inwoners en ondernemers. In
de gesprekken van de ambassadeurs kwam deze thematiek dan ook nadrukkelijk aan de
orde.

De gesprekken hebben veel inzicht opgeleverd over de context waarin gemeenten aan de
opgave werken, de afwegingen die men moet maken, en de uitdagingen waar men voor
staat. Daarnaast hebben gemeenten veel ideeën, initiatieven en suggesties gedaan ten
behoeve van de doorontwikkeling van de digitale overheid. We volgen daarom in dit verslag
een tweedeling: hoofdstuk 3 geeft een beeld van de stand van zaken en de context en
uitdagingen waarbinnen gemeenten werken aan digitale dienstverlening. Het sluit af met
enkele conclusies en aanbevelingen ten aanzien van het vergroten van het digitale aanbod
en de volwassenheid. In hoofdstuk 4 geven we, geïnspireerd door de gevoerde gesprekken,
enkele ideeën en adviezen over de verdere doorontwikkeling van de digitale
dienstverlening. Daarbij gaat het onder andere om suggesties ten aanzien van bijvoorbeeld
de besturing of wat andere partijen kunnen doen om bij te dragen aan een betere
gemeentelijke (digitale) dienstverlening.


1 Hierna samengevat als VNG/KING ivm hun veelal gezamenlijke optreden richting gemeenten mbt. beleid resp. uitvoering

## Page 6

Eindverslag Gemeentelijke Digitale Dienstverlening

Augustus 2017

Pagina 6 van 1

3
Beeld van stand van zaken digitalisering dienstverlening

De ambitie voor de korte termijn is dat – met het oog op de beoogde aanpassing van de Awb
in 2018 – gemeenten in 2017 zoveel mogelijk producten en diensten online worden
aangeboden aan burgers en ondernemers. De monitor van Deloitte geeft een cijfermatig
beeld. Maar wat zit er achter de cijfers? Waar staan gemeenten met de digitale ontsluiting?
De rondgang levert hierover het volgende beeld op:

Stand van zaken: voortgang in digitale ontsluiting van producten en diensten

Ten opzichte van de meting van medio 2016 zullen substantieel meer producten en
diensten online aangeboden worden. Veel gemeenten hebben sindsdien al weer een
stap gezet door bijvoorbeeld een nieuwe website te realiseren, veelal in de vorm van
‘toptaken-sites’, of door systemen van zaakgericht werken in te voeren.

Hoewel, net als bij “Informatisering & ICT in het algemeen”, de mate van bestuurlijke
aandacht afhangt van individuele bestuurders die affiniteit met het onderwerp hebben,
merken bestuurders in de meeste bezochte gemeenten een toenemend gevoel van
urgentie. Het gedeelde beeld is dat ICT niet langer draait om efficiency-verbetering maar
dat het gaat over de kerntaak van gemeenten, namelijk de publieke dienstverlening. Ook
in de raden groeit dat besef. Toch hebben bestuurders soms nog moeite voldoende
capaciteit en middelen hiervoor vrij te maken. De slag naar Dienstverlening 2.0 betekent
niet alleen een ICT-opgave maar meestal ook een reorganisatie en verandering van
cultuur en werkwijze. Om de hiervoor benodigde ruimte te creëren moet de sense of
urgency ook in de raden verder omhoog.

Gemeenten worden geconfronteerd met veel intensieve veranderingen tegelijkertijd: de
decentralisaties in het sociale domein die zich in de transitiefase bevindt; de
omgevingswet die voor de deur staat; de slag naar verdere digitalisering en beveiliging,
waarbij tijdens de verbouwing de winkel wel moet openblijven. Het wordt als veel
tegelijkertijd ervaren, maar het maakt ook de noodzaak tot samenwerken meer evident.
Ze realiseren zich dat als producten meer gezamenlijk worden bedacht, maar ook
gebouwd en geïmplementeerd, dit een kwaliteitsimpuls geeft en daarnaast tijd en geld
vrijspeelt voor andere zaken.

Veel gemeenten werken aan of hebben reeds een kanalenstrategie om te sturen op het
voorkeurskanaal. Hierbij werd een aantal keer vermeld dat er juist meer en meer op
persoonlijk contact gestuurd wordt dan op digitale dienstverlening, omdat die
contactmomenten ook nuttige bijvangst op kan leveren. De vraag is of hier sprake is van
een trendbreuk die breder geldt.




## Page 7

Eindverslag Gemeentelijke Digitale Dienstverlening

Augustus 2017

Pagina 7 van 1

Regionale samenwerking

Veel gemeenten werken regionaal samen op het gebied van dienstverlening. De
regionale samenwerking is complex. De manier van samenwerken varieert, soms op GR-
basis, soms meer adhoc. Soms is sprake van ambtelijke fusies, soms van bestuurlijke
fusies. In de meeste gemeenten lijkt regionale samenwerking te leiden tot een
bundeling van de krachten; in enkele gemeenten wordt aangegeven dat dit juist
belemmerend voor hun werkt. Omdat deze samenwerkingsverbanden niet altijd
samenvallen (lappendeken) en omdat gemeenten soms in verschillende snelheden
werken, maakt dit de slag naar Dienstverlening 2.0 soms lastig.

Waar gesprekken over bestuurlijke of ambtelijke fusie plaatsvindt, wordt veelal
vertraging ervaren in het doorpakken op digitale dienstverlening. Wanneer eenmaal
daartoe besloten is, wordt het gezien als kans om de zaken goed en versneld te
organiseren. Bij een fusie wordt een periode van verkenning gevolgd door een transitie
en reorganisatie. Wat betreft digitale dienstverlening moet eerst “de basis op orde”
worden gebracht voordat men door kan ontwikkelen. Het verhogen van het digitale
productaanbod krijgt dan vaak begrijpelijkerwijs een lagere prioriteit. Hierdoor scoort
een gemeente tijdelijk lager dan gewenst.

De slag die gemeenten nu maken in de digitale dienstverlening zou de discussie over
gemeentelijke schaalvergroting (fusie) op termijn weleens in een ander perspectief
kunnen plaatsen. Want een goede digitale dienstverlening kan een passend antwoord
zijn op de argumenten voor schaalvergroting, zoals efficiency, organisatiekracht en de
noodzaak tot kwantitatief en kwalitatief voldoende personele capaciteit. Bovendien
leiden sommige fusies tot gemeenten met een dermate (zeer) groot grondgebied en
diverse (soms zelfs veel) kernen, dat vormen van schaalverkleining (dorpsraden,
wijkwethouders, mobiele gemeentehuizen etc.) nodig zijn om nabijheid en legitimiteit
van het bestuur te borgen. Het betreft hier een klassiek BZK-thema dat nader verkend
zou moeten worden.

Behoefte aan meer centrale regie

Gemeenten zijn niet alleen voorstander van samenwerking, maar zijn ook voorstander
van meer centrale regie. Voor die sterkere centrale regie lijkt nu momentum te zijn. Die
behoefte strekt verder dan het digitaliseren van producten. Bestuurders realiseren zich
vooral dat (a) Dienstverlening 2.0 niet alléén gemaakt kan worden en (b) dat toegewerkt
moet worden naar processen en systemen die tussen overheidslagen, ketenpartners en
burgers/ondernemers goed communiceren. Hierbij werd wel de kanttekening geplaatst
dat het goed moet worden uitgevoerd. Dit lijkt een open deur maar opschaling en een
proces van Samen organiseren roept bij veel bestuurders associaties op met de
commissie Elias en haar voorgangers en de operatie BRP.

Er is dan ook grote behoefte aan richting, aan een gedeeld beeld ten aanzien van de
relevante trends als ook aan een gemeenschappelijk interbestuurlijk

## Page 8

Eindverslag Gemeentelijke Digitale Dienstverlening

Augustus 2017

Pagina 8 van 1

handelingsperspectief naar een Dienstverlening 2.0 en verder. Vrij breed wordt
uitgesproken deze gemeenschappelijke richting node te missen.

De monitor

De meeste bestuurders geven aan niet op de scores uit de monitor afzonderlijk te
sturen, maar in het kader van het verbeteren van de dienstverlening aandacht te
schenken aan die vormen van dienstverlening die de meeste waarde leveren aan
inwoners en ondernemers. Mogelijke financiële besparingen worden zelden gegeven als
reden voor digitalisering. Hier is winst te behalen.

De monitor zelf was bij een groot aantal bestuurders niet bekend, noch in algemene zin,
noch specifiek voor hun gemeente. Het is dan ook bij de meesten geen onderwerp van
gesprek (geweest) in de vergadering van het college van B&W. De monitor is ambtelijk
wel breed bekend.

De huidige wijze van openbare publicatie van de monitor wordt soms genoemd als
aandachtspunt. Sommige bestuurders hadden de monitor meer persoonlijk bij hen
geïntroduceerd willen krijgen.

De selectie van (58) meest voorkomende gemeentelijke producten en diensten in de
monitor worden in het algemeen ook als zodanig herkend.

Meerdere bestuurders vroegen om te midden van alle digitaliseringsdiscussies en focus
op producten, juist extra aandacht te blijven geven aan de mensen die om wat voor
reden ook niet mee kunnen komen (bijvoorbeeld niet-digitaal-vaardigen of verwarde
personen).

De grootste gemene deler van producten die bij veel van de bezochte gemeenten (nog)
niet digitaal worden aangeboden vallen in de categorieën Vergunningen en Parkeren.
Daarnaast zijn er uiteraard producten en diensten die per gemeente verschillen. De
verklaring voor het niet digitaal aanbieden van de parkeervergunningen lag vaak
eenvoudigweg in het feit dat er geen parkeerbeleid was in die gemeente. Bij de
vergunningen en dan met name de horecavergunningen was het vaak een bewuste
keuze om persoonlijk contact te hebben met de aanvrager(s). Veel gemeenten werken
overigens wel aan het vereenvoudigen van de vergunningaanvragen en het verbeteren
van de informatie op de website.

De beschikbaarheid van ondernemersproducten blijft structureel 10 tot 20 procentpunt
achter op inwonersproducten. Dit strookt met het beeld en de ambities van
bestuurders: ondernemers hebben sowieso relatief minder vaak contact met de
gemeente en stellen persoonlijk contact meer op prijs in die gevallen waar dat nodig is.
Daar waar dit toegevoegde waarde heeft, geven gemeenten aan bezig te zijn of te gaan
met E-herkenning. Een middel als E-herkenning in de huidige vorm kost met name het
MKB (incl. winkels en horeca) relatief veel inspanning in relatie tot de verwachte
opbrengsten.

## Page 9

Eindverslag Gemeentelijke Digitale Dienstverlening

Augustus 2017

Pagina 9 van 1


Ondersteuning van en dienstverlening aan gemeenten

Er is waardering voor processen van collectieve inkoop die KING verzorgt. Gepleit wordt
voor verdere uitbreiding daarvan als het gaat om het aanbieden van de 58
veelgevraagde producten en diensten. Het daadwerkelijk naleven van de standaarden is
daarbij een aandachtspunt. Te veel vrijheid voor de leverancier leidt tot extra werk voor
de gemeente.

In nagenoeg elk gesprek werd verzucht dat het 388 keer implementeren van die 58
producten slimmer moet kunnen en vond men het dan ook een mooi onderwerp voor
Samen Organiseren. De meest concrete tip van een bestuurder: stel deze 58 producten
en de bijbehorende processen in informatie beschikbaar via een centrale door
VNG/KING gerunde voorziening.

Bij sommige gemeenten was het verschil tussen wat zij zelf al geïmplementeerd hebben
en de “nieuwe landelijke standaard” van VNG/KING (bijv. de verhuisservice) naar hun
mening dusdanig groot, dat men de eigen standaard aanhield. Het vraagt ambtelijke en
bestuurlijke durf om zelf “een stapje terug te doen” in het algemeen belang. Dit is in het
algemeen een punt dat vraagt om nader onderzoek en bestuurlijke aandacht.

Ten aanzien van Logius wordt aangegeven dat men graag ziet dat ze kant en klare
producten aanbiedt; voor zaken als DigiD, MijnOverheid en e-Factureren moet men nu
zelf openbaar aanbesteden, hetgeen als inefficiënt wordt ervaren. Verder wensen
gemeenten dat de oplossingen van Logius meer rekening houdt met het feit dat
gemeenten steeds meer in regionale samenwerkingsverbanden opereren, niet alleen
ten aanzien van het digitale productenaanbod, maar ook breder (zie volgende
hoofdstuk).

De bekendheid met wat er in het kader van de digitale overheid speelt op rijksniveau en
bij de VNG/KING (“Samen Organiseren”) is beperkt en verdient een impuls:
o Het beeld over “het Rijk” in het algemeen is een beeld van afstand en
departementen en uitvoeringsorganisatie die vooral met elkaar bezig zijn.
o De meerderheid van de bezochte gemeenten is wel op de hoogte van de
wijziging van de Awb, maar dit kan absoluut nog een impuls krijgen als het gaat
om de consequenties daarvan.
o Het programma Samen Organiseren/ Agenda 2020 is in naam vrijwel overal
bekend, maar inhoudelijk valt er nog veel over toe te lichten.
o Het ontwikkelen van standaarden door KING, bijvoorbeeld via Software
Catalogus en Gibit, wordt als belangrijk gezien. Er mag alleen meer en strenger
worden toegezien op handhaving van de standaarden. De inzet van
accountmanagers door KING wordt gewaardeerd. In veel gemeenten is al
contact gelegd. Ook is men blij met VNG/KING-initiatieven als de GGI om een
eigen infrastructuur te realiseren. Aandachtspunt is een concreter meerjarig
handelingsperspectief. We komen hier later op terug.

## Page 10

Eindverslag Gemeentelijke Digitale Dienstverlening

Augustus 2017

Pagina 10 van 1

o ENSIA is bij veruit de meeste gemeenten bekend, en de aanpak wordt
gewaardeerd. Veel gemeenten hebben een visitatie en/of mystery guest op
bezoek gehad. Diverse gemeenten zijn ook actief met gedrag van medewerkers.
o De activiteiten van de VNG-commissie Dienstverlening en Informatiebeleid zijn,
ook bij portefeuillehouders ICT, slechts beperkt bekend. Het meest actuele
voorbeeld daarvan is het instellen van het College voor Dienstverleningszaken.
De meeste bestuurders hebben niet helemaal scherp wat de Digicommissaris
doet. Voor zover wel bekend is er waardering geuit voor stappen die door
Bureau Digicommissaris zijn gezet om tot een governance te komen en om tot
gemeenschappelijke infrastructuur te komen. Er is bij meerder bestuurders
ergernis over de financiering.

Bestuurders waardeerden het initiatief van het Rijk om via deze rondgang op
interbestuurlijk niveau de dialoog aan te gaan over de digitale dienstverlening. Diverse
bestuurders hebben aangegeven bereid te zijn hun bijdrage aan deze dialoog – in welke
vorm dan ook – te blijven leveren.
3.1
Conclusies

Voor het beantwoorden van de vraag waar gemeenten staan met betrekking tot digitale
dienstverlening, kan onderscheid in fasen gemaakt worden:
o Er is reden tot optimisme over de slag die gemeenten in 2017 maken om de
ontsluiting van producten en diensten te verbeteren. Ten opzichte van de meting
in 2016 zullen substantieel meer producten online aangeboden worden. De
rondgang was voor veel gemeenten aanleiding hun plannen verder aan te
scherpen.
o Tegelijkertijd kan worden geconstateerd dat er nog veel werk moet worden
verzet om te komen tot een omslag van het “online plaatsen van producten”
naar (digitale) dienstverlening vanuit de behoefte van burgers en ondernemers.
Veel gemeenten zijn hier actief mee bezig en hebben gearticuleerd wat zij nodig
hebben om hierin te kunnen doorontwikkelen. Daarover gaat hoofdstuk 4.
o Er is echter nog weinig gevoel bij de betekenis van het disruptieve effect van de
digitale revolutie die nu plaatsvindt voor het (lokale) openbaar bestuur.
Gecombineerd met het feit dat de vernieuwing en innovatie vooral op het
niveau van steden plaatsvinden, die leiden tot kansen maar ook onbekende
gevolgen, moet de urgentie hiervoor omhoog. Zie voor een toelichting bijlage 1.
Deze rapportage gaat hier verder niet op in.

Het verbeteren van de dienstverlening, waar mogelijk met behulp van ICT, krijgt meer en
meer bestuurlijke aandacht. Net als bij “Informatisering & ICT in het algemeen” hangt de
mate waarin echter wel af van individuele bestuurders die affiniteit met het onderwerp
hebben.

## Page 11

Eindverslag Gemeentelijke Digitale Dienstverlening

Augustus 2017

Pagina 11 van 1


De scheidslijnen tussen afzonderlijke beleidsterreinen, publiek/privaat en verschillende
overheidslagen vervaagt, terwijl de invloed van ICT steeds groter wordt. Dit vraagt om
verdere bewustwording bij met name de “niet-portefeuillehouders-ICT”.

De bekendheid met wat speelt op rijksniveau (departementaal, Bureau Digicommissaris)
en bij de  VNG/KING (“Samen Organiseren”) is beperkt en verdient een impuls.

Gelet op de progressie die gemeenten maken, lijkt er voor het verder vergroten van de
productbeschikbaarheid geen noodzaak tot het inzetten van extra impulsen. Daarbij zij
er wel op gewezen dat de wetswijziging van de Awb ervan uit gaat dat alle producten en
diensten die thans ook schriftelijk kunnen worden aangevraagd, straks ook digitaal
aangevraagd kunnen worden. Daarbij gaat het om aanzienlijk meer producten en
diensten dan die in de huidige monitor zijn opgenomen. Het verhogen van de
productvolwassenheid kan plaats vinden door verdere digitalisering van de huidige
producten en diensten, dat wil zeggen binnen het huidige paradigma, dan wel door
innovatie en het zoeken naar de mogelijkheden van nieuwe concepten en
technologieën, zoals bijvoorbeeld de zogenaamde “bende van vijf” (De gemeenten
Almelo, Emmen, Hollands Kroon , Lingewaard en Molenwaard die experimenteren met
best-practices uit onder andere Estland) al doet.

In de meeste gevallen levert gemeentelijke samenwerking onmiskenbaar voordelen op.
Gemeentelijke herindelingen en fusies kunnen een impuls zijn voor verdere
digitalisering, maar het proces van reorganisatie en harmonisatie van systemen dat
hiermee gepaard gaat leidt op de korte termijn meestal eerst tot vertraging. Hierdoor
scoort een gemeente tijdelijk lager dan gewenst. Omdat verrassend veel van de
bezochte gemeenten zich thans in een dergelijk proces bevinden, kan dit de voortgang
op korte termijn negatief maar naar verwachting op langere termijn positief
beïnvloeden.

In diverse gemeenten is sprake van de paradox dat voorlopers uit een vorige fase van
digitalisering te maken krijgen met een legacy die in een volgende fase vertragend zou
kunnen werken. Er dreigt het risico van de Wet van de remmende voorsprong.
Samenwerkingsverbanden die vooropliepen op een bepaald domein, kunnen een eigen
(institutioneel) belang krijgen, die in de volgende fase belemmerend kunnen zijn om
vanuit een integrale gedachte de digitale dienstverlening aan burgers en ondernemers
verder te ontwikkelen. Dit is iets om rekening mee te houden bij de nieuwe initiatieven
die momenteel op verschillende plekken worden overwogen of gestart.

Het digitaliseren van producten en diensten is geen doel op zich, maar moet bijdragen
aan verbetering van de gemeentelijke dienstverlening. In de gesprekken kwamen
verschillende maatschappelijke, technische en bestuurlijke ontwikkelingen aan de orde
die kansen bieden voor verbetering van de dienstverlening in zijn totaliteit. Kanteling
van de organisatie, inzetten van open en big data, het inrichten van een ICT-afdeling
voor een gehele provincie zijn enkele voorbeelden die genoemd werden om te komen
tot Dienstverlening 2.0.

## Page 12

Eindverslag Gemeentelijke Digitale Dienstverlening

Augustus 2017

Pagina 12 van 1

3.2
Aanbevelingen

De monitor telt op dit moment alleen het aantal producten dat online is geplaatst. Om
kwaliteit van de dienstverlening meer centraal te stellen, wordt aanbevolen de monitor
door te ontwikkelen door daaraan de waardering van burgers en ondernemers toe te
voegen. Deze wordt al gemeten door VNG/KING. Een combinatie van
productvolwassenheid en klantwaardering helpt bestuurders om concrete
verbeteracties te bepalen.

Ten aanzien van het verbeteren van de digitale dienstverlening:
o Een veel gehoorde suggestie is om een centrale voorziening voor gemeentelijke
websites te realiseren, mits die de “look-and-feel van individuele gemeenten kan
krijgen.
o Het zaaksysteem dat achter die website zit is essentieel voor het al dan niet volledig
geautomatiseerd leveren van de producten (de volwassenheid). Bijna alle bezochte
gemeenten zitten in een proces van (her)implementeren van hun zaaksysteem. Hier
zijn bij verdere samenwerking voordelen te halen.

Zoek een manier om bestuurlijke aandacht voor digitalisering op de agenda te houden.
Een aantal bestuurders heeft voorgesteld hiervoor vanuit “Den Haag” (Ministeries, VNG
en KING) regionale bestuurlijke gesprekken te organiseren, bijvoorbeeld voorafgaand
aan of aansluitend op vergaderingen van bijvoorbeeld de veiligheidsregio. Naast
(cyber)veiligheid kan ook de mogelijke financiële besparingen een aanknopingspunt zijn
voor gesprekken met andere bestuurders.

De uitvoering van alle beleidsterreinen van de overheid komen bij elkaar op
gemeenteniveau. Daar vindt niet alleen de integratie plaats, maar wordt ook de ervaring
opgedaan als het gaat om de uitwerking van beleid. Breng die kennis en ervaring terug
in de nationale, regionale en lokale beleidscyclus.

Versnel de ontwikkeling van de lopende onderdelen van de GDI, met name een veilig,
maar laagdrempelige digitale identiteit voor inwoners en vooral voor ondernemers. Dit
is, net als een oplossing voor het privacyvraagstuk, randvoorwaardelijk voor de verdere
groei van de productvolwassenheid. De belemmeringen waar samenwerkingsverbanden
hinder van ondervinden bij gebrek van onderdelen van de GDI zijn door VNG/KING
onderzocht. Ook hier is versnelling op zijn plaats.

Ontwikkel als één overheid een visie op dienstverlening, met name op wat digitaal moet
en wat analoog kan blijven. In het buitenland, bijvoorbeeld Estland, Verenigd Koninkrijk
en Denemarken, zijn goede ervaringen opgedaan met het tegelijkertijd verbeteren van
inwoner- en ondernemerstevredenheid en verlagen van de kosten door de traditionele
indeling in afzonderlijke (digitale) producten en diensten los te laten, de mens centraal
te stellen en de juiste mix van persoonlijke en digitale dienstverlening aan te bieden
(o.a. onder de noemer van Servicedesign) en ook juist voor die mensen die (tijdelijk) niet
goed mee kunnen komen.

## Page 13

Eindverslag Gemeentelijke Digitale Dienstverlening

Augustus 2017

Pagina 13 van 1


Het ontbreekt aan een betrouwbare meerjarenplanning/handelingsperspectief op basis
waarvan gemeenten gericht kunnen sturen. Dat geeft een risico op desinvesteringen en
werkt belemmerend om samen te werken op dit terrein. De roadmap die er momenteel
ligt in het kader van de DA2020 wordt nog te veel gezien als een opsomming van
activiteiten. De roadmap zou gebaseerd moeten zijn op een overheidsbrede visie op
(digitale) dienstverlening (zie ook hoofdstuk 4) en zou vervolgens een vierjaars-karakter
(komend jaar zeer concreet en de 3 jaar erna globaal) moeten krijgen zodat gemeenten
daar hun informatieplannen op af kunnen stemmen. Daarmee kunnen gemeenten hun
plannen ook beter inpassen in de gemeentelijke begrotingscyclus.




## Page 14

Eindverslag Gemeentelijke Digitale Dienstverlening

Augustus 2017

Pagina 14 van 1

4
Digitale dienstverlening 2.0: adviezen en ideeën

Gemeenten werken hard aan de doorontwikkeling van hun digitale dienstverlening 2.0. Wat
kan vanuit het rijk worden gedaan om gemeenten te ondersteunen in het realiseren van
deze ambitie? Geïnspireerd door de gevoerde gesprekken, komen we tot de volgende
adviezen en ideeën voor een gezamenlijke ontwikkeling van “the next steps” in digitale
dienstverlening:

•
Ontwikkel een gemeenschappelijk handelingsperspectief
Er is behoefte aan een gemeenschappelijk handelingsperspectief. Belangrijk is dat dit niet
gebeurt voor de partners maar mét de partners en dat het een levend proces blijft, met
ruimte voor aanpassing en vernieuwing.

•
Meer regie op ontwikkeling collectieve diensten, onder architectuur
Bestuurders zijn voorstander van meer regie op de verdere ontwikkeling en wensen
collectieve diensten, onder architectuur. Maar let op: dat betekent niet een topdown
strategie! Het kind moet niet met het badwater te worden weggegooid. Daarom is een op
vraagsturing gebaseerde collectieve aanpak nodig.
o Een belangrijke stap naar meer regie op gemeentelijk niveau is inmiddels gezet
met de instelling van het College Dienstverleningszaken en het bijbehorende
fonds.
o Er is waardering voor het programma Samen Organiseren en de rol die KING erin
speelt, met het ontwikkelen van diverse modules, zoals ‘aangifte overlijden’. Het
aanbod en het tempo wordt nog als te adhoc en te beperkt ervaren. Bestuurders
geven het signaal af dat dit wel een stap verder mag gaan.
o Het lijkt nu verstandig meer door te pakken op deze ontwikkeling; er lijkt
behoefte aan een instantie die de standaarden kan zetten, zonder dwingend te
zijn. Een voorstel hiervoor is het instellen van een AppStore voor Gemeentelijke
Digidiensten. Net als de Apple Appstore zou er een instantie moeten zijn die
producten en diensten die de markt ontwikkelt, toetst aan inter-gemeentelijk
afgesproken standaarden (rol College Dienstverleningszaken). Een gemeente kan
uit die AppStore een dienst afnemen of niet, maar weet dat als hij dat doet, het
voldoet aan de standaarden. De kracht van het concept zit erin dat het (a) de
innovatiekracht van de markt benut, (b) een collectieve sturingskracht heeft (de
standaarden) en (c) tegelijkertijd de ruimte laat aan gemeenten om zelf
(alternatieve) keuzes te maken. KING zou deze rol kunnen gaan vervullen. In
feite ontstaat zo op gemeentelijk niveau een autoriteit die de standaarden zet.
De strategische besluitvorming kan plaatsvinden in het onlangs opgerichte
College.

## Page 15

Eindverslag Gemeentelijke Digitale Dienstverlening

Augustus 2017

Pagina 15 van 1

o Op landelijk niveau zou Logius een vergelijkbare rol kunnen vervullen. Er is
nadrukkelijk de behoefte aan een autoriteit die op het gebied van de landelijke
producten en diensten de standaarden zet en bewaakt. Zo ontstaat op zowel op
gemeentelijk als landelijk niveau een autoriteit die door goede samenwerking
snel slagen voorwaarts zal kunnen maken.


Naar een centrale architectuur met centrale datalaag
Om tot goede en snelle samenwerking te komen, is het ontwikkelen van centrale
architectuur noodzakelijk. Het perspectief hierop schept de mogelijkheid tot een meerjarig
transitie pad waarop alle partners zich kunnen voorbereiden.  Onderdeel van de centrale
architectuur is het ontwikkelen van een centrale data-laag, zodat het voor gemeenten niet
meer nodig is al die data decentraal op een server te hebben en steeds actief te moeten
delen met ketenpartners, maar dat ketenpartners met de juiste autorisaties bij de juiste
data kunnen. Dit is ook een oplossing voor de problemen die gemeenten en ketenpartners
ondervinden ten aanzien van de veelheid aan koppelvlakken. Er is al een forse stap gezet
met het stelsel van basisregistraties; die kan worden uitgebreid en doorontwikkeld tot een
centrale datalaag. Het is een cruciale voorwaarde voor verdere modernisering van de
digitale dienstverlening dat doorontwikkeling van deze datalaag hoog op de agenda komt.


Gebruik van data: meer ruimte + preciezer begrenzen
Daarbij is het noodzakelijk dat een debat wordt gevoerd over wie waartoe met welke
autorisaties toegang krijgt tot welke data. Dit politiek-normatieve debat wordt nu nog
onvoldoende gevoerd, noch op intergemeentelijk niveau, noch op rijksniveau. Het blijft nog
teveel hangen op een instrumenteel/ technisch-juridisch niveau binnen het bestaande
paradigma. Daarbij gaat het tegelijkertijd om zowel een verruiming als een preciezere
begrenzing van het gebruik van data.
o Geadviseerd wordt om het principe van doelbinding opnieuw te bezien en te
verkennen op welke wijze soepeler omgegaan kan worden met meervoudig gebruik
van data. Het principe van doelbinding, dat maakt dat gegevens die voor een
bepaald doel zijn vergaard, niet zomaar voor een ander doel mogen worden
aangewend, leidt in de praktijk soms tot inefficiëntie. Bestuurders wijzen erop dat
het soms tot onwenselijke situaties leidt, bijvoorbeeld bij het in beeld krijgen van
multi-probleem gevallen waarbij de linker hand van de overheid niet mag weten wat
de rechter weet. Het is nodig is dat hiermee soepeler kan worden omgegaan. Zeker
nu de slag naar digitalisering van de dienstverlening wordt gemaakt is het
noodzakelijk dit principe te herzien.
o Tegenover deze versoepeling van het meervoudig gebruik van data, staat een wens
tot het preciezer begrenzen van wie over welke data mag beschikken. Gemeenten
beschikken over een schat aan informatie over burgers en bedrijven. Gemeenten
werken in toenemende mate samen met ketenpartners, bijvoorbeeld in zorg, welzijn

## Page 16

Eindverslag Gemeentelijke Digitale Dienstverlening

Augustus 2017

Pagina 16 van 1

en omgevingsbeleid. In de praktijk gaan gemeenten bijvoorbeeld nogal verschillend
om met de vraag over welke data ketenpartners mogen beschikken. Omwille van
privacy en veiligheid is het van belang dit goed te regelen. De snel voortgaande
digitalisering heeft ertoe geleid dat hier in rap tempo een achterstand dreigt op te
treden. Omdat het hier gaat om privacy-gevoelige persoonsgegevens is het
onwenselijk dat dit ‘werkende weg’ wordt opgelost in de uitvoering, maar is
besluitvorming hierover aan de voorkant gewenst. Duidelijk is dat hier sprake is van
een normatief debat. De uitkomst van dit normatieve debat moet vervolgens voor
diverse rollen, gekoppeld aan personen, in protocollen worden vastgelegd.
Geadviseerd wordt dit debat expliciet op de agenda te zetten.


Regie op gegevens, digitale identiteit en autorisatie & identificatie
In het verlengde hiervan is het van belang dat vaart wordt gemaakt met het verbeteren van
eigenaarschap van data. Gelet op het snelle tempo waarin data-bestanden gekoppeld
worden en ontsloten, is het van belang dat burgers het recht krijgen op inzicht in hun eigen
data, dat men recht op correctie heeft en dat ze invloed hebben op wie welke data inzage
(mogen) hebben in hun gegevens en altijd achteraf kunnen kijken wie er iets met hun
gegevens heeft gedaan. Daartoe is het van belang dat een heldere lijn wordt gekozen in het
ontwikkelen van een digitale identiteit en omwille van privacy en veiligheid, te borgen dat
de middelen tot autorisatie en identificatie state-of-the-art blijft.


Efficiëntere verantwoording door digitalisering
Diverse gemeenten geven aan dat de nieuwe innovatieve vormen van dienstverlening een
kans bieden om de bureaucratische last voor burgers en ondernemers te verkleinen, maar
dat gemeenten zelf alleen maar geconfronteerd worden met een toenemende
verantwoordingslast.  Dit kost veel capaciteit en geld.  Over de aanpak van ENSIA
(verantwoording veiligheid) zijn de meeste gemeenten positief. Het is dan ook de vraag in
hoeverre deze manier van denken verbreed kan worden. Verder rijst de vraag of niet veel
meer gebruik gemaakt kan worden van SBR-achtige principes, waarbij verantwoordingsdata
rechtstreeks uit bestaande administraties gehaald kunnen worden, in plaats van dat
gemeenten voor tal van onderwerpen, steeds dezelfde informatie moet aanleveren. Als de
ambitie is om tot een gemeenschappelijke datalaag te komen, zodat geautoriseerde
ketenpartners altijd bij de juiste data kunnen, zou een vergelijkbaar principe toch moeten
kunnen worden toegepast op de verantwoording van gemeenten. Geadviseerd wordt dit
nader te verkennen.


Agile Wetgeving
Aangezien de digitalisering in een steeds sneller tempo tot vernieuwing en verandering leidt,
is het van belang dat vanuit deze bril ook naar wetgeving wordt gekeken:

## Page 17

Eindverslag Gemeentelijke Digitale Dienstverlening

Augustus 2017

Pagina 17 van 1

o Breng voor bestaande wet- en regelgeving in kaart wat achterhaalde regels zijn die
geschrapt of aangepast moeten worden. Als voorbeeld het hierboven beschreven
‘doelbindings’ concept.
o Introduceer voor nieuw beleid en wet- en regelgeving een digitoets (een soort HUF-
toets voor digitalisering) waarmee in beeld wordt gebracht wat dit betekent voor
digitale dienstverlening en de benodigde architectuur en applicaties. Nu moeten
gemeenten dat allemaal zelf bedenken.
o Agile wetgeving: tegen de achtergrond van de steeds snellere digitalisering, moet
worden voorkomen dat wetten en regels al achterhaald zijn voordat ze ingevoerd
zijn. Dat kan door meer te werken met kaderwetgeving, zonder te veel detaillering.
Te beginnen met de Wet GDI.
o Creëer expliciet experimenteerruimte: een andere vorm van agile wetgeving is
wetgeving waarin ruimte wordt gelaten tot experimenteren. Bijvoorbeeld door een
experimenteerartikel in de wet op te nemen. ICT-ontwikkelingen kunnen zo  snel
gaan, dat we niet kunnen doorontwikkelen tot het perfecte systeem omdat het dan
al achterhaald is voordat het is ingevoerd. Dit sluit aan bij het principe: ‘van first
time right’ naar ‘forever beta’: door ‘learning by doing’ ontstaat vernieuwing.


Strategische Kennis- en Onderzoeksagenda
De ontwikkelingen gaan snel; de uitdagingen zijn groot. Het is van belang dat gestructureerd
wordt geïnvesteerd in kennisontwikkeling op dit domein. Het opstellen van een strategische
kennis- en onderzoeksagenda kan hierbij helpen. Aandachtspunt daarbij is alignment van de
onderzoeksagenda’s uit verschillende domeinen. Denk aan de domeinen bestuur-economie-
veiligheid (cyber security), maar ook aan de samenhang tussen systemen op sectorale
domeinen, zoals ruimte, zorg en werk.


Governance en Bestuurlijke partnerships
Voor het doorontwikkelen van de gemeenschappelijke digitale infrastructuur is goede
samenwerking tussen tal van verantwoordelijke partijen noodzakelijk.
o Bureau Digicommissaris heeft de afgelopen jaren geïnvesteerd in de governance,
met onder andere het Nationaal Beraad Digitale Overheid en een aantal Regieraden.
Daarmee is een impuls aan samenwerking en regie gegeven. Als Ambassadeurs
Digitale Overheid constateren wij dat een goed inzicht en gevoel bij wat op lokaal
niveau afspeelt essentieel is voor de kwaliteit van besluitvorming in “Den Haag”. Dit
zou tot uitdrukking moeten komen in een vernieuwde governance-structuur waarbij
meer evenwicht gevonden wordt tussen rijksoverheden, mede-overheden en
ketenpartners (“programmaraad”).

Een goede, veilige en up-tempo omslag naar een digitale samenleving is alleen te
realiseren met een onconventionele aanpak, waarbij cruciale spelers de handen
ineen slaan en tot een gemeenschappelijke agenda komen. Naast een formele

## Page 18

Eindverslag Gemeentelijke Digitale Dienstverlening

Augustus 2017

Pagina 18 van 1

governance structuur om tot afstemming en afspraken over vervolgstappen te
komen, zijn daarom creatieve vormen van bestuurlijke partnerships nodig.  De
volgende mogelijkheden zijn denkbaar:

Sluit een Nationaal Digitaliseringsakkoord. Vanuit de uitgangspunten: dat (a) de
urgentie voor the next step en zeker de vervolgstappen voor de third step, omhoog
moet, (b) de noodzakelijke innovatie niet van de (centrale) overheid maar uit de
markt en samenleving komt en (c) de overheid een cruciale rol speelt in publieke
dienstverlening en bescherming van de positie van burgers en ondernemers. Bij
wijze van referentie zijn voorbeelden van effectieve mobilisatie: het Nationaal
Energieakkoord (2013) of De Bouwagenda/Taskforce Wientjes (2017). Zie bijlage
voor toelichting.

Daarnaast wordt geadviseerd te verkennen om aan te sluiten bij andere, moderne
vormen van bestuurlijke partnerships:

Maak een City Deal over digitale dienstverlening. City Deals zijn een middel om
een impuls te geven aan het versterken van groei, innovatie en leefbaarheid in
de Nederlandse steden. Er zijn 11 thema’s geïdentificeerd waarop city deals
worden gesloten. Eén ervan is het thema “Data-infrastructuur”, waarbinnen
vooralsnog 3 onderwerpen zijn geagendeerd: een over domotica (wonen), een
over het gebruik van big data tegen ondermijning (veiligheid) en een over cyber
security (veiligheid). Voorgesteld wordt een city deal op digitale dienstverlening
te ontwikkelen (zie bijlage).

Open een nieuwe Proeftuin Maak Verschil! Als uitkomst van het rapport “Maak
Verschil” van de Studiegroep Openbaar Bestuur om het adaptief vermogen van
de overheden te vergroten, de verbindingen tussen domeinen, sectoren en
bestuurslagen te versterken en de kracht van regionale oplossingen maximaal te
benutten, wordt gewerkt met “Proeftuinen Maak Verschil”. Voorgesteld wordt
te verkennen of ook op het thema digitalisering en economie (grensvlak data-
analyse, digitale dienstverlening en bedrijfsleven) een proeftuin gestart kan
worden (zie bijlage).

Sluit een Pact met Startups. Voorgesteld wordt te verkennen of meer
gestructureerd samengewerkt kan worden met startups, door een afspraken te
maken over een aantal randvoorwaarden waarbinnen startups de ruimte krijgen
om gericht te innoveren op digitale dienstverlening van de overheid. Daarin kan
samengewerkt worden met de StartupDelta.
o Voor BZK is het van belang om – in aanvulling op de goede samenwerking met
koepels – te investeren in de relatie met gemeentebestuurders. De rondgang langs
gemeenten levert niet alleen veel inzicht op maar is ook een investering in een
netwerk van mensen. We geven in overweging met deze oogst actief iets te doen in
het proces van de komende periode en/of het op enigerlei wijze een vervolg te
geven.

## Page 19

Eindverslag Gemeentelijke Digitale Dienstverlening

Augustus 2017

Pagina 19 van 1



## Page 20

Eindverslag Gemeentelijke Digitale Dienstverlening

Augustus 2017

Pagina 20 van 1




Bijlagen

## Page 21

Eindverslag Gemeentelijke Digitale Dienstverlening

Augustus 2017

Pagina 21 van 1

Bijlage1
Mate van gevoelde urgentie in de huidige situatie, the next step, en the third step
Om de vraag te kunnen beantwoorden waar gemeenten staan met betrekking tot digitale
dienstverlening, maken wij onderscheid in (a) de huidige situatie, (b) the next step en (c) the
third step. Wat bedoelen we daarmee? En wat is het algemene beeld over de stand van
zaken?


Huidige situatie
De ambitie om het aantal digitaal te ontsluiten producten en diensten te verhogen, is een
ambitie in het huidige paradigma. Het gaat er hier om de producten en diensten die
gemeenten reeds aanbieden te digitaliseren. De vernieuwe Awb schrijft dat per 2018 straks
voor. We noemen dit ‘huidig paradigma’ omdat het nog steeds gaat om communiceren
vanuit het eigen gemeentelijke aanbod aan diensten.

Beeld:
Gelet op de monitoringsgegevens en de rondgang zijn wij optimistisch over de mate waarin
gemeenten erin slagen de meest gevraagde producten en diensten digitaal aan te bieden.
Dit jaar worden nog substantiele verbeteringen doorgevoerd. Gemeenten zijn permanent
bezig de digitale dienstverlening aan te vullen en te verbeteren.  In de prioritering wordt
volume veelal als criterium genomen om een product of dienst digitaal te gaan aanbieden.
Bestuurders zijn erop gewezen dat de Awb straks gaat gelden voor alle producten en
diensten die nu ook schriftelijk worden aangeboden. Dat zal de komende periode nog een
behoorlijke stap vergen. De bekendheid van de voorgenomen wijziging van de Awb bij
bestuurders laat te wensen over. Hier is actievere communicatie en voorlichting op gewenst.
De Handreiking Awb die Deloitte op verzoek van BZK heeft opgesteld, voorziet enorm in de
behoefte.


The next step
Onder de next step verstaan we niet langer: redeneren vanuit de eigen diensten, maar:
redeneren vanuit de behoeften van burgers en ondernemers. Zo wenst een ondernemer
niet “het product vergunning”, maar wil hij bijv. een horecagelegenheid exploiteren of een
festival organiseren, waaraan veelal nog meer vereisten en processen zijn verbonden. Een
gemeente die zijn ondernemers kent, en zijn digitale processen op orde heeft, kan zich dan
veel meer dienstverlenend opstellen door een pakket aan te bieden. Ondernemers hoeven
dan niet diverse malen door de molen en steeds dezelfde gegevens aan te leveren. Dat is de
gedachte van “the next step”. Evenzo voor diensten aan burgers.

Beeld:
Een aanzienlijk deel van de gemeenten is zich hier actief op aan het voorbereiden.
Bestuurlijk lijkt bij de meeste bezochte gemeenten het beeld geland dat ICT geen bijzaak is

## Page 22

Eindverslag Gemeentelijke Digitale Dienstverlening

Augustus 2017

Pagina 22 van 1

maar dat het gaat over de core business van gemeenten, namelijk de publieke
dienstverlening. Het is echter een enorme opgave om dat op orde te brengen. Veel
gemeenten zijn bezig eerst een systeem voor zaakgericht werken in te voeren. Een dergelijk
systeem stroomlijnt de interne processen (geen papier verplaatsen tussen afdelingen, maar
voor alle afdelen raadpleegbaar) maar biedt ook de mogelijkheid aan burgers / ondernemers
om te volgen in welk stadium van behandeling een verzoek zich bevindt. Niet moet worden
onderschat dat dit proces veelal ook een interne organisatieverandering impliceert en een
andere manier van werken voor medewerkers.


Third step; “another dimension”
De bestuurlijke bewustwording zoals hierboven beschreven is een belangrijke voorwaarde
om te kunnen moderniseren. Over het digitaliseren van producten en diensten constateren
wij dat er aanleiding is voor optimisme. Om tot de ‘next step’ te komen, constateren wij dat
er nog veel werk is te verzetten, maar dat het besef van de noodzaak er is. Maar ten aanzien
van de ‘third step’ constateren we dat er nog te weinig gevoelde urgentie is. Er is gemiddeld
genomen nog betrekkelijk weinig gevoel voor het disruptieve karakter van de digitale
revolutie waarin wij ons nu bevinden.
Met de Amerikaanse politicoloog Benjamin Barber constateren we dat innovatie en
vernieuwing steeds minder op nationaal en steeds meer op het lokale niveau van steden
plaatsvinden2. Op het lokale, stedelijke niveau; dáár gebeurt het. De ontwikkelingen gaan
razendsnel. Dat biedt kansen, maar heeft ook altijd een keerzijde. Het snelle tempo van de
urbanisatie heeft ertoe geleid dat steeds meer steden 'smart city' programma's
implementeren. Een slimme stad is datagedreven, waardoor diensten en systemen in real-
time kunnen reageren. Slimme, met het Internet of Things verbonden apparaten maken vrije
communicatie mogelijk en beloven grote dingen. Een slimme stad is in permanente dialoog
met haar burgers om de kwaliteit van het leven in de stad te verbeteren. In toenemende
mate zal omkering van processen plaatsvinden: van aanbod naar vraagsturing, van
burgerparticipatie naar overheidsparticipatie etc. Innovatieprojecten die nieuwe ideeën
genereren en nieuwe mogelijkheden bieden om de responsiviteit en efficiëntie van de
overheid te verhogen. De burger van de toekomst is hyperconnected via internet, social
media en smart devices. En verwacht een andere dienstverlening dan we gewend zijn; on
demand en real time. Dienstverlening door gemeenten raakt steeds meer ‘footloose’ van
het klassieke gemeentehuis. Ook zal de ontwikkeling van vernieuwende vormen van
participatie van burgers, burgerbestuur en democratie doorgaan.


2 Zie: Barbers publicaties If Mayors Ruled the World: Dysfunctional Nations, Rising Cities (2013) en: Cool Cities:
Urban Sovereignty and the Fix for Global Warming (2017)


## Page 23

Eindverslag Gemeentelijke Digitale Dienstverlening

Augustus 2017

Pagina 23 van 1

Maar langzamerhand wordt duidelijk dat al deze ‘smart solutions’ niet alleen ons leven
vergemakkelijken en efficiency vergroten, maar ook leiden tot (a) fundamentele
veranderingen in maatschappelijke verhoudingen, o.a. verhouding overheid-burger, publiek-
privaat, centraal-decentraal en (b) serieuze risico’s met zich meebrengt, waardoor steden en
het maatschappelijk leven kwetsbaar kunnen worden voor cybercrime.
Het gaat te ver om hier op deze plaats uitvoerig op in te gaan, maar de film The Circle en
televisie-serie The Black Mirror maken indringend duidelijk dat publieke digitale
dienstverlening in technisch en praktisch opzicht dreigt te worden ingehaald door private
dienstverleners3. Dat vereist bewustwording en vooral ook een normatief debat over de
betekenis van wat publiek en privaat aangeboden kan worden, waar grenzen gemarkeerd
moeten worden, en welke stappen in de publieke sector nodig zijn om hiermee om te gaan.
De wereldwijd verbonden economische, politieke en sociale subsystemen zijn vaak
onvoldoende beveiligd, waardoor een stad kwetsbaar wordt. Experts maken zich zorgen dat
de hyperconnectiviteit een makkelijk doelwit is voor kwaadaardige software en hackers. Dit
is een serieus probleem, en het is niet onwaarschijnlijk dat we door deze hyperconnectiviteit
in de toekomst te maken krijgen met gecoördineerde, gelijktijdige aanvallen op kritieke
infrastructuur, zoals bruggen, waterzuiveringsinstallaties, energiecentrales en ziekenhuizen.
Maar ook het beschermen van bedrijfskennis is van vitaal belang voor de samenleving.

Een slimme overheid is een voorwaarde voor vooruitgang. Maar de vooruitgang vereist
vooral een slimme overheid. Met slimme steden die zichzelf aanpassen aan de behoefte van
de burger en die de burger van de toekomst de ruimte geven om te bepalen. En die
technologie gebruiken en in techniek stimuleren om samen met bedrijfsleven tot innovaties
en vernieuwing te komen. En het vereist in toenemende mate een (lokale) overheid die ook
in de nieuwe wereld in staat is burgers en ondernemers te beschermen.

De vraag is of bestuurders voldoende bewust (bezig) zijn van (met) de potentiële betekenis
(kansen en bedreigingen) voor het (lokale) openbaar bestuur. Dit gaat verder dan het op
orde brengen van digitale dienstverlening. Dit soort ontwikkelingen zijn vaak (bewust of
onbewust) nog een ver-van-mijn-bed-show. De stap van het “digitaliseren van bestaande
producten” naar “digitale dienstverlening”, kost al zoveel effort, dat hier onvoldoende bij
stilgestaan wordt. Maar wat in de film The Circle gebeurt, is geen sci-fi, maar gebeurt
gewoon nu in de praktijk. Het verdient aanbeveling niet alleen verder te werken aan de
bestuurlijke bewustwording hiervan, maar ook na te denken over wat deze ‘third step’ met
zich meebrengt voor de positie (lokale) openbaar bestuur en de vraag of de aanpak die nu
wordt gevolgd, snel en innovatief genoeg is om dit on-going proces bij te benen. Vrij naar

3 zie speech(met fragmenten) Bas Eenhoorn op VNG-congres: https://vng.nl/onderwerpenindex/dienstverlening-
en-informatiebeleid/informatieveiligheid/nieuws/oproep-bas-eenhoorn-zet-digitalisering-hoog-op-de-agenda

## Page 24

Eindverslag Gemeentelijke Digitale Dienstverlening

Augustus 2017

Pagina 24 van 1


Bijlage 2:


Een impressie van het palet aan samenwerkingsvormen
o
Veel gemeenten werken met nabij gelegen gemeenten samen op het gebied van
digitalisering. Veelal gaat het om gezamenlijke inkoop van ICT-middelen; soms gaat het
verder en wordt geinvesteerd in een gemeenschappelijke architectuur of gezamenlijke
digitale dienstverlening.
o
Voorbeelden zijn: Zundert dat met 9 gemeenten samenwerkt in E-qalit (Shared Service
Center 80fte); RID De Liemers (Duiven, Westervoort, Zevenaar, Rijnwaarden); Wijk bij
Duurstede participeert in RID met 9 gemeenten en de regionale sociale dienst; Heeze-
Leende werkt samen met Valkenswaard en Kranendonk in de A2-Samenwerking op GR-
basis; Nunspeet werkt regulier samen met Elburg en Oldebroek; Harderwijk werkt samen
met Zeewolde en Ermelo in GR Meerinzicht; Voorst heeft de samenwerking met Amersfoort
beëindigd. Tholen werkt op ICT gebied samen in regio West-Brabant, maar op inhoudelijke
domeinen zoals zorg in regio Zeeland.
o
De gemeenten van de regio Drechtsteden werken actief met elkaar samen dmv Shared
Service Center op GR-basis. Voor een aantal gemeenten. (H.I.Ambacht  Sliedrecht en
Alblasserdam) gaat centrumgemeente Dordrecht per 2018 de digitale dienstverlening
uitvoeren.  Voor andere onderwerpen zijn andere verbanden, zoals de regio ZHZ (9
gemeenten) voor jeugdzorg.
o
In Friesland speelt Leeuwarden een speciale rol in de samenwerking met sommige (net
gefuseerde) omringende gemeenten.
o
De G4 werken op het gebied van het sociaal domein samen in Wigo4It. Wigo4i is een
coöperatie van sociale diensten van de G4 op het gebied van informatievoorziening; zij
ontwikkelt, beheert en onderhoudt ICT-applicaties. Het bestuur wordt gevormd door de
directeuren van de G4.
o
Dimpact is een coöperatie van 33 gemeenten om samen innovatieve dienstverlening te
organiseren. Dimpact kan namens haar leden collectief aanbesteden en als collectief
opdrachtgever naar de markt opereren. Invulling geven aan generieke informatie-
architectuur staat centraal. Uit de gespreksronde blijkt dat er met verschillend
enthousiasme over deze samenwerking wordt gesproken.
Voorbeelden van ambtelijke en bestuurlijke fusies:
o
Er zijn diverse fusietrajecten aan de gang, die leiden tot gemeenten met een groot
grondgebied: o.a. in Zuid-Holland: Giessenlanden met Molenwaard per 2019, In Friesland
de DDFK-gemeenten tot Noardeast-Fryslan per 2019 en vorming van Waadhoeke per 2018;
in Groningen de vorming van Het Hoge Land per 2019; n Noord-Brabant Aalburg met
Werkendam en Woudrichem per 2019; in Gelderland Zevenaar en Rijnwaarden.
o
Recente fusiegemeenten die nog bezig de ‘basis op orde’ te brengen, zijn o.m.: Gooise
Meren, Meierijstad.
o
Er zijn ook diverse ambtelijke fusies gaande. Voorbeelden zijn: Cuijk/Mill/Graven,
Lisse/Hillegom/Teylingen, Westervoort/Duiven.

## Page 25

Eindverslag Gemeentelijke Digitale Dienstverlening

Augustus 2017

Pagina 25 van 1

Bijlage 3:
Voorbeelden Bestuurlijke partnerships


Nationaal Digitaliseringsakkoord
Vanuit de gedachte dat een goede en veilige omslag naar een digitale samenleving alleen is
te realiseren met een revolutionaire aanpak van betrokken partijen, is het zaak tot een pad
te komen waarin cruciale spelers de handen ineen slaan en met urgentie tot een
gemeenschappelijke agenda te komen. Vanuit deze uitgangspunten dat (a) de urgentie voor
the next step, en zeker voor de third step, omhoog moet, (b) de noodzakelijke innovatie niet
van de (centrale) overheid maar uit de markt en samenleving zal komen, en (c) de overheid
heeft een cruciale rol heeft in dienstverlening en in bescherming, het zaak een speelveld te
creeren (in aanvulling op de bestaande Haagse governance-structuren) waarin dit bij elkaar
komt. Dat kan op verschillende manieren. Ter illustratie twee voorbeelden.

Voorbeeld 1: Energieakkoord (2013)
Om een doorbraak of ‘duurzame revolutie’ in Nederland te creëren, sloten in 2013 onder
regie van de SER meer dan 40 organisaties het Energieakkoord. De ondertekenaars zetten
zich in voor energiebesparing, toename van hernieuwbare energie en extra banen. Dit
akkoord is bijzonder niet alleen omdat er zoveel partijen ondertekend hebben, maar ook om
de breedte van de coalitie (overheden, bedrijfsleven, wetenschap èn milieuorganisaties), en
omdat het niet alleen een agenda zet maar ook concrete voorstellen om die doelen te
behalen. Ook is er nagedacht over voortgang en actueel houden van het akkoord. Er is een
Borgingscommissie olv Ed Nijpels die de voortang volgt en indien nodig met bijstelling van
maatregelen komt om de doelen te halen. En daarmee het akkoord actueel houdt. Zie
http://www.energieakkoordser.nl/energieakkoord.aspx 4
Vraag: zou zoiets bruikbaar zijn voor een nationale digitaliseringsagenda?


Voorbeeld 2: De Bouwagenda & Taskforce Wientjes (2017)
Om een doorbraak in de bouw te creëren heeft het kabinet (i.c. de ministers van Wonen,
Infrastructuur en EZ) een opdracht aan Bernard Wientjes gegeven om een Taskforce in te
stellen. Deze Taskforce heeft onlangs de Bouwagenda aan het kabinet gepresenteerd waarin
partijen de grote uitdagingen agenderen (verduurzaming, grondstoffen, ontkoppeling gas,
wonen, scholen, bruggen, sluisen, wegen etc) en aangeven hoe zij dit gezamenlijk willen
bereiken. Deze Taskforce bestaat uit vertegenwoordigers van de gouden driehoek (overheid,
markt, kennisinstellingen) aangevuld met trekkers van ‘deelmarkten’, en fungeert als

4 of: http://www.energieakkoordser.nl/~/media/files/energieakkoord/overzicht-belangrijkste-maatregelen-
energieakkoord.ashx


## Page 26

Eindverslag Gemeentelijke Digitale Dienstverlening

Augustus 2017

Pagina 26 van 1

‘kabinet’ van de Bouwagenda. Daarnaast is er de Bouwcoalitie die bestaat uit 50
vertegenwoordigers van dit samenwerkingsverband, en fungeert als ‘parlement’ voor de
bouwagenda. De Bouwcampus (bij TU-Delft) is de fysieke en virtuele ontmoetingsplaats voor
innovatie en vernieuwing. Het kenmerkende van deze aanpak is een combinatie van
urgentie creeren voor een gedeelde agenda door een brede coalitie, actiegericht met
concrete opgaven en roadmaps en gericht op stimuleren van innovatie en verniewing. Zie
www.debouwagenda.com ter inspiratie.
Vraag: hoe zou een dergelijk proces voor de digitaliseringsagenda eruit kunnen zien?



Maak een City Deal over digitale dienstverlening
City Deals zijn een middel om een impuls te geven aan het versterken van groei, innovatie en
leefbaarheid in de Nederlandse steden. Zie: http://agendastad.nl/city-deals/. In City Deals
worden concrete samenwerkingsafspraken tussen steden, Rijk, andere overheden, bedrijven
en maatschappelijke organisaties gemaakt. Die deals moeten leiden tot innovatieve
oplossingen voor maatschappelijke vraagstukken en/of maatregelen bevatten om het
economisch ecosysteem van de stedelijke regio(’s) te versterken. Steden bepalen zelf, in
overleg met de betrokken departementen, de opgave die in iedere City Deal geadresseerd
wordt. Er zijn 11 thema’s geidentificeerd waarop city deals worden gesloten. Eén ervan is
“Data-infrastructuur”. Daaronder hangen nu 3 city deals. Een over domotica (wonen), een
over het gebruik van big data tegen ondermijning (veiligheid) en een over cyber security
(veiligheid).

Gelet op de geschetste analyse in deze notitie of andere bronnen, zoals Maak Waar!, zouden
een of meer thema’s kunnen benoemd waarop het zinvol is een city deal te maken. Daarbij
kan het gaan om thema’s als digitaal stemmen, gemeenschappelijke data-warehouses,
ontwikkelen autorisatieprotocollen ketenpartners etc.


Open een nieuwe Proeftuin Maak Verschil!
In het rapport “Maak Verschil” heeft de Studiegroep Openbaar Bestuur onderzocht hoe het
Nederlandse openbaar bestuur - in werkwijze en inrichting - optimaal bij kan dragen aan
economische ontwikkeling. Op basis van literatuurstudie en empirisch onderzoek zijn een
aantal belangrijke economische trends aangewezen: toenemende regionalisering van
opgaven, de groeiende onvoorspelbaarheid en snelheid van economische ontwikkelingen en
de toenemende verwevenheid tussen domeinen, instellingen en derde partijen. Om daar
bestuurlijk adequaat op te reageren stelt de Studiegroep voor om bij de inrichting van de
werkwijze van het openbaar bestuur de inhoudelijke opgaven op regionaal niveau voorop te
stellen. Het is van belang om het adaptief vermogen van de overheden te vergroten en de
verbindingen tussen domeinen, sectoren en bestuurslagen te versterken. Op die manier kan
het openbaar bestuur beter inspelen op de veranderende werkelijkheid en de 21e eeuw

## Page 27

Eindverslag Gemeentelijke Digitale Dienstverlening

Augustus 2017

Pagina 27 van 1

binnen stappen. Er zijn inmiddels in 6 regio’s (Drechtsteden, Metropoolregio Amsterdam,
regio Eindhoven, regio Zwolle, Noordoost Fryslan, Zeeland) proeftuinen gestart. Zie:
https://proeftuinenmaakverschil.nl.
Voorgesteld wordt te verkennen of ook op het thema digitalisering en economie een
proeftuin gestart kan worden. Gemeenten beschikken over een schat aan informatie op het
grensvlak tussen domeinen (ruimte, bouw, zorg, werk) en bedrijfsleven. Gemeenten zijn,
zoals hierboven geschetst, bezig om de slag te maken van producten digitaliseren naar echte
digitale dienstverlening voor het bedrijfsleven. Het bedrijfsleven zelf is innovatief bezig om
met digitalisering en big data tot innovaties, productvernieuwing en verbetering van de
concurrentiepositie te komen. Door een goede samenwerking op digitale dienstverlening en
big data kunnen gemeenten en bedrijfsleven elkaar versterken. Een voorbeeld is het
verbeteren van logistieke afhandeling door beslissingen over infrastructuur, routegeleiding
en vergunningverlening. Een voorbeeld is de regio Foodvalley waar gemeenten en
bedrijfsleven samenwerken op fysieke digitale infrastructuur (tweezijdig glasvezel) en op
gezamenlijke benutting van big data voor verbetering van en betere aansluiting op elkaars
dienstverlening.


Pact met Startups
Innovatie in digitale dienstverlening komt zelden tot stand door wetten en regels.
Experimenteren en kleinschalige vernieuwing kunnen uitgroeien tot nieuwe ontwikkelingen.
Het gevestigde bedrijfsleven heeft slagkracht; startups zijn onbevangen en wendbaar; zij zijn
nog niet gevangen in bestaande belangen (van CEO’s en aandeelhouders). De kwaliteit van
beide moeten maximaal worden aangewend. Voorgesteld wordt te verkennen of meer
gestructureerd samengewerkt kan worden met startups, door een afspraken te maken over
een aantal randvoorwaarden waarbinnen startups de ruimte krijgen om gericht te innoveren
op digitale dienstverlening van de overheid. Daarin kan samengewerkt worden met  de
StartupDelta. Zie: https://www.startupdelta.org




## Page 28

Eindverslag Gemeentelijke Digitale Dienstverlening

Augustus 2017

Pagina 28 van 1

Bijlage 4

Verantwoording

In totaal is met circa 90 gemeenten gesproken. Daarbij lag het accent op de minst scorende
gemeenten uit de Deloitte monitor 2016. Daarnaast is een substantieel deel uit de
middencategorie gesproken, en een aantal voorlopers. Verder is gestreefd naar landelijke
spreiding.

Vrijwel alle bestuurders zijn op de uitnodiging voor een gesprek ingegaan. Twee van de
uitgenodigde gemeenten hebben aangegeven geen behoefte aan een gesprek te hebben.
Drie maal heeft de bestuurder zich ambtelijk laten vervangen. In alle andere gesprekken was
naast de bestuurder ook een ambtelijke delegatie aanwezig.

De opdracht5 aan de ambassadeurs is strikt genomen erop gericht de digitale ontsluiting van
producten en diensten in het huidige paradigma te vergroten. Tegelijkertijd weten we dat er
een enorme opgave in het verschiet ligt om tot de next step te komen, namelijk de omslag
naar een (digitale) dienstverlening die redeneert vanuit behoeften van burgers en
ondernemers. In de gesprekken van de ambassadeurs kwam deze thematiek dan ook
nadrukkelijk aan de orde.

In hun rondgang werkten de ambassadeurs samen met Bureau Digicommissaris en met de
accountmanagers van VNG/KING.


5 Conform “Opdrachtformulering en plan van aanpak Ambassadeurs Digitale Gemeenten”; 18 december 2016

---

*This document was automatically converted from PDF. Some formatting may have been lost in the conversion process.*
