---
title: Vng Nl 2024 05 09D Bijlage 2 Uitgebreide Toelichting Propositie Transitieprogramma Common Ground Pdf
url: https://vng.nl/sites/default/files/2024-05/09d-bijlage-2-uitgebreide-toelichting-propositie-transitieprogramma-common-ground.pdf
converted_at: 2025-06-11T13:27:45.173439
source_type: PDF
---

# Vng Nl 2024 05 09D Bijlage 2 Uitgebreide Toelichting Propositie Transitieprogramma Common Ground Pdf

Source: https://vng.nl/sites/default/files/2024-05/09d-bijlage-2-uitgebreide-toelichting-propositie-transitieprogramma-common-ground.pdf

---

## Page 1

1/96
Propositie
Common Ground
Propositie
Betere dienstverlening door samen werken aan een
moderne gemeentelijke informatievoorziening
 Transitieprogramma
Common Ground
Sandra van Wijngaarden | maart 2024 | versie 1.5

## Page 2

2/96
Propositie
Common Ground
Inhoud
De essentie
3
Onze dienstverlening: het móet anders, het kán anders
6
Hier komen we vandaan
9
Gemeentelijke dienstverlening in het digitale tijdperk
11
Zo komen we daar: samen vanuit dezelfde basis
15
I.
Uitgangspunten, afspraken & spelregels
16
II.
Ontwikkelen & Standaardiseren
16
III.
Businesschange
	 17
Een divers speelveld
18
Dit zijn de concrete resultaten voor jouw gemeente
21
De zeven uitgangspunten van Common Ground
22
De focus voor 2024
25
De gevraagde investering voor het transitieprogramma
28
Dit levert het op: betere dienstverlening en een blijvende besparing voor elke gemeente
30
Bijlage 1 – Componenten Platform Dienstverlening
36

41
Bijlage 3 – Artikel Arre Zuurmond in de Volkskrant
87
Addendum – Het lonkend perspectief: Denemarken
93

## Page 3

3/96
Propositie
Common Ground
De essentie
Voor u ligt de propositie (inclusief kwalitatieve en kwantitatieve doorkijk) voor de GGU kadernota
2025 voor het Transitieprogramma Common Ground. Met Common Ground willen we voor onze
dienstverlening toe naar een moderne gemeentelijke informatievoorziening. Alle informatie
die we hiervoor nodig hebben is vanzelfsprekend ‘als water uit de kraan’ beschikbaar. Het op
eigentijdse en toekomstvaste wijze organiseren van informatie vergt echter forse investeringen.
De propositie is bedoeld om, mede vanuit de urgentie, te komen tot versnelling.
Onderstaande samenvatting richt zich op drie kernpunten die wij belangrijk achten voor
bestuurders:
1.
het belang van effectieve, efficiënte en toegankelijke publieke dienstverlening;
2.
de noodzaak om te blijven voldoen aan nieuwe (Europese) wet- en regelgeving;
3.
de risico’s rondom een st erk verouderd ICT-landschap in alle 342 gemeenten.
Dienstverlening aan burgers: een wendbaar en proactief bestuur
Het hart van publiek bestuur ligt in de dienstverlening aan burgers, waarbij de focus ligt op het
verzekeren dat iedereen krijgt waar hij recht op heeft. Vooral bij thema’s als armoederegelingen en
bestaanszekerheid, waar de dienstverlening aan inwoners in kwetsbare situaties centraal staat.
Niet-gebruik van beschikbare regelingen kan schrijnende situaties voor inwoners, hoge
maatschappelijke kosten en een aantasting van het vertrouwen in de overheid tot gevolg hebben.
Verschillende factoren beïnvloeden het niet-gebruik, zoals onbekendheid met regelingen,
moeilijke aanvraagprocessen en gebrek aan (digitale) vaardigheden bij inwoners.
Het terugbrengen van het niet-gebruik kan plaatsvinden door vereenvoudiging van regelingen,
aangevuld met het 1-loket concept. Nog doeltreffender is het inzetten van proactieve
dienstverlening. Met informatie heb je als overheid beter zicht op gebruik en niet-gebruik.
Hiermee kan de overheid inzetten op betere informatieverstrekking. Bijvoorbeeld door een 1-loket
concept, waarin informatie uit verschillende regelingen wordt gecombineerd. Of om proactieve
dienstverlening te bevorderen, waarbij de overheid actief gebruik maakt van beschikbare
informatie om ervoor te zorgen dat iedereen die in aanmerking komt, gebruik maakt van de
regeling.
Er bestaat in de samenleving grote behoefte aan goede samenwerking tussen overheden en het
delen van informatie om alle inwoners adequaat te bedienen. De ervaren verkokering, het ‘kastje
naar de muur’-fenomeen, en de trage, complexe processen voor het gebruik van voorzieningen
dragen bij aan het beeld van een overheid die onvoldoende moeite doet om er voor de inwoners
te zijn.
Hoewel het vertrouwen in de overheid wordt beïnvloed door diverse factoren, valt er met
betrekking tot de huidige dienstverlening een hoop te verbeteren. Het ideaalbeeld is dat we
als één overheid opereren, die de inwoner ziet, hoort en centraal stelt. Om uiteindelijk tot een
effectievere, klantgerichte overheid te komen.

Het herstellen en verbeteren van het vertrouwen in de (gemeentelijke) overheid is van cruciaal
belang, met name bij thema’s zoals krapte op de woningmarkt, de energietransitie, asielopvang,

## Page 4

4/96
Propositie
Common Ground
armoede en toedeling van openbare ruimte. Vooral in deze context is het noodzakelijk
om politieke keuzes helder, geïnformeerd, transparant en begrijpelijk toe te lichten en te
verantwoorden. Adequate informatievoorziening is daarvoor een noodzakelijke randvoorwaarde.
Voldoen aan wetten: een fundamentele verplichting
Diverse wetten leggen verplichtingen op aan de gemeentelijke informatievoorziening, waar het
huidige ICT-landschap niet altijd aan kan voldoen. De Algemene Wet Bestuursrecht (AWB), de
Algemene Verordening Gegevensbescherming (AVG), de Wet digitale overheid (WDO), de Wet
Modern Elektronisch Bestuurlijk Verkeer (WMEBV), de Wet Digitale Toegankelijkheid en de Wet
digitale veiligheid stellen eisen aan de manier waarop gemeenten informatie opslaan, verwerken,
toegankelijk maken en beschermen.
Huidige systemen schieten tekort in transparantie en toegankelijkheid van
besluitvormingsprocessen, wat in strijd is met de vereisten van de AWB. Om te voldoen
aan de normen van de WDO en de digitale weerbaarheid van gemeenten te vergroten, zijn
investeringen in digitalisering en cybersecurity noodzakelijk. De Wet digitale veiligheid vereist
extra beveiligingsmaatregelen en protocollen om gemeenten te beschermen tegen digitale
bedreigingen. Daarnaast komen er steeds meer wetten die gemeenten verplichten digitaal met
haar inwoners te communiceren. Het is in veel gevallen niet mogelijk om de huidige systemen
op deze eisen aan te laten passen. Zelfs als het met grote inzet van tijd en geld op onderdelen
wél mogelijk is, zal iedere verandering, update of upgrade opnieuw diezelfde inzet vergen. Dit
is niet te handhaven op de wijze waarop momenteel onze automatisering is geregeld bij iedere
gemeente individueel of in een samenwerkingsverband.
Het gebrek aan een moderne gemeentelijke informatievoorziening heeft ook gevolgen voor de
naleving van de strenge privacy voorschriften van de AVG. Het lukt gemeenten zelden om WOO-
verzoeken binnen de wettelijke termijn af te wikkelen, wat leidt tot onbegrip bij de aanvrager en
frustratie en aanzienlijke kosten aan de zijde van de gemeente. Een geordende gegevensstructuur,
de beschikbaarheid van alle mogelijke kanalen voor communicatie en de juiste services in de ICT
om data en kanalen met elkaar te laten communiceren, zou de efficiëntie aanzienlijk verbeteren.
Naar verwachting met een mogelijke vermindering van 80%, niet alleen in de kosten van het
afhandelen van dergelijke verzoeken binnen de gestelde termijnen maar ook in afname van het
aantal verzoeken zelf. Het is van cruciaal belang om te investeren in een moderne, goed beheerde
informatievoorziening om te voldoen aan deze wetten en tegelijkertijd de kosten te verminderen
en de transparantie te vergroten.
Risico’s van een verouderd ICT-landschap
Het fundament van het ICT-landschap in veel gemeenten stamt nog uit de jaren ‘80, wat diverse
risico’s met zich meebrengt. Een verhoogd risico op veiligheidskwesties staat centraal. Oudere
systemen zijn vaak kwetsbaarder voor cyberaanvallen en hebben een verhoogd risico gehackt te
worden. Daarnaast gaan verouderde systemen vaak moeilijk of helemaal niet samen met moderne
systemen, waardoor de operationele effectiviteit en efficiëntie aanzienlijk afnemen. Hierdoor staat
de continuïteit van cruciale processen onder druk.

## Page 5

5/96
Propositie
Common Ground
Wethouders dragen in toenemende mate politieke verantwoordelijkheid voor de risico’s die
verouderde ICT-systemen met zich meebrengen. De RvS heeft 16 juni 2022 advies uitgebracht over
het voorstel van wet tot wijziging van het Wetboek van Strafrecht tot het strafrechtelijk vervolgbaar
maken van ‘het opdracht geven tot en het feitelijke leiding geven aan verboden gedragingen
van overheidsorganen (inclusief ambtsdragers)’. De verantwoordelijkheid wordt steeds sterker
toebedeeld aan de verantwoordelijke bestuursorganen. Ook promoveert docent bestuurskunde
Ina Middelkamp op het onderzoeksonderwerp ‘aansprakelijkheid van ambtsdragers’.
Aansprakelijkheid van bestuurders beperkt zich in het debat steeds minder tot alleen de private
sector.
Hoe draagt Common Ground hieraan bij?
Invulling geven aan bovenstaande punten is alleen mogelijk op basis van een moderne
gemeentelijke informatievoorziening die is gebaseerd op de Common Ground principes. De
gemeenten organiseren hun informatie dan zo dat gegevens makkelijk en veilig in verschillende
processen en systemen gebruikt en gecombineerd kunnen worden. En dat de overheid en/of
de burger hier zelf zeggenschap over heeft. Data zijn dan niet langer in eigendom van de ICT-
leveranciers, maar van overheid en/of de burger zelf. Dit kan door de informatievoorziening meer
component gewijs op te zetten en gegevens niet in allerlei taak-applicaties vast te leggen maar
altijd vanuit de bronsystemen te bevragen.
De gewenste ontwikkeling richting een ICT-systeem van ‘Lego-blokjes’ is bedoeld om flexibiliteit
en uitwisselbaarheid te vergroten. Deze blokjes, die eenvoudig in elkaar kunnen klikken, stellen
gemeenten in staat om een eenduidige en solide basislaag neer te leggen, waarop generieke
processen kunnen worden vastgeklikt. En waar op dezelfde manier ook lokale specifieke
aanpassingen kunnen worden neergezet. Deze lokale aanpassingen zijn dan veel kleiner (en dus
voordeliger en eenvoudiger te maken) omdat ze op dezelfde basislaag werken en in dezelfde
computertaal neergezet worden.
Deze kernpunten worden in dit document verder uitgewerkt.

## Page 6

6/96
Propositie
Common Ground
Onze dienstverlening: het móet anders, het kán anders
We staan als overheid voor grote maatschappelijke opgaven. Van taken rondom armoede,
kansenongelijkheid en energie tot klimaat of de fysieke leefomgeving - bij ons als gemeenten
komt het allemaal samen. De vragen en antwoorden die voortkomen uit deze opgaven
zorgen voor het continue meebewegen van de dienstverlening aan inwoners, bedrijven en
belanghebbenden. Om de dienstverlening hierop beter te ondersteunen werken we daarbij
steeds meer op basis van data: data-gestuurd. Keuzes onderbouwen door feiten en cijfers en die
vertalen in steeds beter wordende dienstverlening, is dan ook waar het om draait.
Beter dienstverlening vraagt om meer digitaliseren vanuit een betere basis. De samenleving
digitaliseert razendsnel. Van ons als gemeenten wordt niet alleen verwacht dat wij dit tempo
bijhouden, maar ook dat onze dienstverlening de vraag van inwoners een stap voor is. En dat wij
onze diensten aan burgers en bedrijven steeds vaker (ook) digitaal en in samenhang aanbieden.
Om als vanzelfsprekend diensten van goede kwaliteit te bieden en inzicht te geven hoe onze
besluiten zijn genomen, hebben we absoluut gegevens en informatie als basis nodig.
Figuur 1 – integrale digitale dienstverlening aan burgers en bedrijven kan niet
zonder het goed organiseren van het delen van gegevens
Transparant over informatie verkrijgen, verzamelen en verwerken
Als overheid werken we volgens de wet en wordt ons gevraagd te bewijzen hoe we te werk zijn
gegaan. Dus transparant zijn over hoe we data verkrijgen, verzamelen en verwerken, om ons zo
te verantwoorden aan onze inwoners. Dit helpt mee aan het vertrouwen in en van de overheid.
Dit is een uitdagend proces. Waarom? Omdat inwoners de feiten, gegevens en informatie vanuit
hun eigen situatie bekijken. Dit stelt dus hoge eisen aan de dienstverlening en ondersteunende
systemen waarmee we informatie aanbieden.
Informatie en gegevens voor wetten

## Page 7

7/96
Propositie
Common Ground
Voor de uitvoering van veel wetten vertrouwen we, soms blindelings, op onze informatiesystemen.
Denk aan de dienstverlening rond de Wet open overheid (Woo), de Omgevingswet en wetten in
het sociaal domein, zoals de Participatiewet en de Jeugdwet. Ook als er nieuwe wetten en regels
komen, hebben we de informatiesystemen hard nodig. We kunnen eigenlijk niet meer zonder. Dit
geldt eveneens als we gegevens uitwisselen.
Alles wat we digitaliseren, moeten we bovendien zo veilig mogelijk doen. De gevolgen van een
informatielek in de beveiliging zijn immers groot. Die uiterste veiligheid bewaren eist continue
aandacht omdat cybercrime zich immers ook steeds aanpast. Zwaktes in onze ICT leiden zo maar
tot diensten die uitvallen en haperende bedrijfsvoering in onze organisatie. Daarnaast ontstaan
hierdoor fouten en komt informatie in verkeerde handen.
Optimale dienstverlening betekent meer werk voor, en geld naar, IT
Diensten blijven leveren aan onze inwoners en bedrijven en wetten en regels een plek geven
in onze organisaties en ons werk houdt in dat op de begrotingen van ons als gemeenten veel
geld staat gereserveerd voor IT-uitgaven. Die post groeit daarnaast mee met onze ambities. We
moeten daarbij geld reserveren voor ontwikkeling, innovatie van nieuwe diensten én voor de
blijvende kosten van beheer en onderhoud. Want digitaal werken en diensten verlenen heeft een
vaste plek in onze bestuurlijke programma’s. Zonder IT staat de dienstverlening stil. Naast de
opbrengsten wordt ook naar de kostenkant kritisch gekeken.
Onbestuurbaar, ondeskundig, onhoudbaar
Voor de continuïteit van dienstverlening en bedrijfsvoering is het belang van informatievoorziening
inmiddels enorm. In de praktijk lopen we echter vast in de uitvoering. We lijken inmiddels
onbestuurbaar in gegevens delen omdat er een enorme versnippering van gegevensopslag is.
Daarnaast blijkt dat we onvoldoende ICT-kennis in eigen huis hebben, waardoor we blijvend
gebruik moeten maken van externe consultants en leveranciers. Ook hebben we beperkte
kennis in huis om te beoordelen of deze consultants en leveranciers wel de juiste dingen doen.
Vanuit onze besturen is hier, naast kostenbeheersing, maar weinig aandacht voor. Het mee laten
groeien van de kwaliteit van dienstverlening met de maatschappelijke behoeften is als een Hotel
California: You can check out any time you like, but you can never leave!
Oplossing: vanuit dienstverleningsperspectief meer samen automatiseren, digitaliseren
en standaardiseren
Alles wat we hiervóór beschreven, vraagt om meer landelijke samenwerking in het automatiseren
en digitaliseren. Om meer samen de uitvoeringsprocessen en het systeem dat eronder ligt
rondom informatie te standaardiseren. Daarom is er nu Common Ground: een aanpak die
toekomst biedt aan optimale dienstverlening door een combinatie van ‘techniek’ en verplicht
samenwerken.
Als we de Common Ground-principes op deze manier in onze organisaties implementeren,
versnellen we hierdoor meer. En dát is hard nodig, o.a. vanwege de volgende meer generieke
ontwikkelingen:
•
imagoschade als we als gemeenten gegevens delen en hierbij fouten maken;
•
steeds minder mensen die in de gemeentelijke IT willen werken;
•
het financiële ravijn dat ons als gemeenten bedreigt voor 2026.

## Page 8

8/96
Propositie
Common Ground
Figuur 2 – toenemend belang van (gecombineerde) informatie

## Page 9

9/96
Propositie
Common Ground
Hier komen we vandaan
We ervaren grote problemen als we als gemeenten gegevens delen. Een bekend voorbeeld is
de Jeugdzorg. Dat we die sinds 2015 zelf regelen, zorgde voor een grotere verantwoordelijkheid
rondom gegevensbeheer. Veel gemeenten meldden moeilijkheden met coördineren van
gegevensuitwisseling tussen instanties. Dat vertraagde de zorg voor jongeren en leverde binnen
die zorg een gebrek aan samenhang op. Dit leidde weer tot zorgen over de privacy en de kwaliteit
van de zorg voor kwetsbare kinderen; een onderwerp dat destijds veel aandacht kreeg in de
media.
Te vaak dezelfde gegevens opslaan
De manier waarop we als gemeenten informatie inwinnen en gebruiken, draait vooral om
specifieke werkgebieden of organisaties. Gevolg? We werken nogal langs elkaar. Dit maakt
samenwerken en gegevens delen ingewikkeld. We delen gegevens tussen informatiesystemen
via omslachtige berichten die gegevens kopiëren vanuit de oorspronkelijke bestanden. Met als
resultaat:
•
problemen met combineren én gelijk houden van de gegevens;
•
extra kosten voor beheer, omdat we immers dezelfde gegevens vaker opslaan.
Figuur 3 – Huidige situatie: omslachtige manier van gegevens delen, weergegeven als ‘spaghettiplaat’
Er zijn wel enkele standaarden - afspraken hoe we gegevens horen uit te wisselen -, maar lang niet
iedereen gebruikt die overal. Hierdoor kunnen we op dit moment moeilijk of niet werken volgens
de wetten en regels.
Meer IT nodig, minder tijd beschikbaar
Als gemeenten zijn we alle 342 elk zelf verantwoordelijk voor onze eigen informatiesystemen. De
gemiddelde gemeente is inmiddels al begonnen met gedigitaliseerde diensten en data gedreven

## Page 10

10/96
Propositie
Common Ground
werken; daarom groeit de IT-afdeling hier. Maar die afdeling heeft steeds minder tijd om het eigen
informatiesysteem goed op te zetten. Enkele redenen:
•
Ze wordt overspoeld met hulpvragen: van gebruikershulp en advies rondom slimme inzet van
software binnen beleidsafdelingen tot vragen over informatieveiligheid, cybercrime en data
gestuurd werken.
•
Ze moet advies geven rondom robotica en kunstmatige intelligentie; een gebied dat zich
razendsnel ontwikkelt.
•
Ze moet zowel oudere informatiesystemen onderhouden als moderne techniek mee-
ontwikkelen. Dat vraagt om andere competenties.
•
Haar IT-medewerkers moeten zó veel kunnen: naast taken rondom techniek, contacten met
IT-leveranciers en gebruikerstrainingen moeten ze vraagstukken overbrengen in de taal van
het bestuur.
Kortom, er ligt dus nogal wat op het – steeds groter wordende – bordje van de IT-manager of chief
information officer (CIO).
Gemeente als software-opdrachtgever: moeizame combi
Als gemeenten ontwikkelen we meestal zelf geen software. Die kopen we bij leveranciers, vaak via
een (Europese) aanbesteding. Die opdrachtgeversrol naar leveranciers beheersen we niet allemaal
even goed. Hierdoor hebben we vaak weinig invloed op wat onze informatiesystemen moeten
kunnen.
Te afhankelijk van leveranciers
Ieder op zich hebben we niet genoeg mensen en kennis om de wetten en regels voor
informatiebeveiliging, privacy, digitale identiteit en digitale diensten te vertalen naar de juiste
processen en systemen. Welke eisen moeten we op deze gebieden bijvoorbeeld stellen aan
leveranciers? We weten het simpelweg niet. Hiervoor leunen we dan ook sterk op die leveranciers.
Dat geldt ook voor hoe we de informatiesystemen installeren, configureren en beheren; en voor
de koppeling tussen systemen. En dát maakt weer dat we als gemeenten zelf vaak te weinig zien
hoe het zit met de koppelingen en datastromen tussen systemen. Met alle risico’s van dien.

Dus: doordat wij te weinig verantwoordelijkheid voor opdrachtgeverschap nemen, bepalen
leveranciers de functies van onze informatiesystemen en de manier waarop die systemen data
verwerken.

## Page 11

11/96
Propositie
Common Ground
Gemeentelijke dienstverlening in het digitale tijdperk
We willen voor onze dienstverlening toe naar een moderne gemeentelijke informatievoorziening.
Alle informatie die we hiervoor nodig hebben is vanzelfsprekend ‘als water uit de kraan’
beschikbaar. Er is één beheerorganisatie die standaarden beheert, de afspraken hoe we gegevens
uitwisselen. Een beheerorganisatie die ook een aantal basis softwarecomponenten beheert en
regie voert namens de gemeenten.
Dit is hoe we het voor ons zien. Om onze diensten te leveren:
•
kunnen we gegevens snel en veilig delen, uiteraard binnen de privacyregels.
•
lossen we maatschappelijke opgaven meer op vanuit data: data gedreven werken dus,
waarbij we data en analyses gebruiken voor een beter onderbouwd narratief waarop we de
beslissingen nemen.
•
verzamelen en analyseren we de juiste gegevens waardoor we beter begrijpen wat de
samenleving nodig heeft, welke trends er zijn en hoe we effectieve diensten ontwikkelen.
•
nemen we beslissingen op basis van feiten en analyses. Hierdoor werken we als overheid
effectiever en leveren we betere diensten.
•
Laten we door deze manier van werken onze inwoners zien welke gegevens we uit
verschillende systemen samen gebruiken.
Dit zijn de 3 hoofdpijlers voor die ene beheerorganisatie
1.
Minder risico’s & kosten;
2.
‘Het nieuwe normaal’: samen software(onderdelen) ontwikkelen;
3.
 Eén plek voor beheer.
Hieronder diepen we deze pijlers uit.
1.
Minder risico’s & kosten bij gegevens bij de bron
We slaan de gegevens apart op van de applicaties en processen waarin we ze gebruiken. En
iedereen krijgt altijd toegang tot de gegevens vanuit de oorspronkelijke bestanden; die gegevens
zijn dus altijd actueel en iedereen gebruikt ze realtime. Het effect hiervan is dat:
•
niemand hierdoor nog kopieën van gegevens hoeft te maken;
•
fouten voorkomen worden door het ontbreken van verschillende versies van gegevens;
•
dienstverlening van de nieuwe wetten makkelijker met gegevens en informatie worden
ondersteund;
•
gegevens eenvoudig te combineren zijn, vernieuwen makkelijker is, wat waarschijnlijk weer tot
allerlei nieuwe toepassingen leidt.
Onder de motorkap werken we hiervoor vanuit standaarden, waardoor iedereen alle gegevens op
dezelfde manier ter beschikking heeft en de gegevens dezelfde taal spreken. Een voorbeeld van
zo’n standaard is het Gemeentelijk Gegevensmodel (GGM). Dit is een logisch gegevensmodel met
daarin vertegenwoordigd alle beleidsterreinen van de gemeente.

## Page 12

12/96
Propositie
Common Ground
Figuur 4 – informatiestandaarden zijn nodig om bij het uitwisselen van gegevens dezelfde taal te spreken
Figuur 5 – beleidsdomeinen van het Gemeentelijk Gegevensmodel

## Page 13

13/96
Propositie
Common Ground
Om dit te bereiken zorgt een ‘integratiemechanisme’ voor de technische verbindingen.
Figuur 6 – Gewenste situatie: moderne gemeentelijke informatievoorziening waarbij gegevens realtime vanuit de bronbestan-
den in verschillende processen kunnen worden gebruikt.
2.
Common Ground als ‘Het nieuwe normaal’
Als gemeenten werken we samen rondom ieders informatiesysteem en delen we onze kennis.
In de toekomst is Common Ground ‘Het nieuwe normaal’. Wat dat inhoudt? Eén of enkele
gemeenten ontwikkelen gestandaardiseerde componenten of bouwstenen, of laten dit doen door
de markt. Verschillende gemeenten gebruiken die dan. Ook werken gemeenten samen in hun
contact met leveranciers bij aanbestedingen en stellen zij samen de Common Ground-principes
en eisen als voorwaarde bij contracten.
Figuur 7 – Toepassingen worden in opdracht van één gemeente gemaakt, en door meerdere gemeenten gebruikt.

## Page 14

14/96
Propositie
Common Ground
3.
Ontzorging door goede afspraken over beheer
We willen toe naar een landelijke en samenhangende organisatie van het beheer waarmee de
continuïteit van de gezamenlijke onderdelen, standaarden en de eventueel gedeelde software,
voor zover deze niet door de markt wordt beheerd, geborgd is.
Binnen deze landelijke en samenhangende organisatie van beheer zijn verschillende
samenwerkende organisaties betrokken, en alles is geregeld om dit goed in samenhang te laten
werken. Beheer wordt daar belegd waar dit het best past. Zo ziet dit eruit:
•
Er zijn afspraken hoe we het beheer regelen, welke organisatie welk onderdeel van het beheer
doet en hoe het met de menskracht en de besturing zit;
•
De processen staan op papier;
•
De mensen die er werken hebben de juiste opleiding voor hun taken;
•
De verantwoordelijkheden staan op papier;
•
Er zijn afspraken over geld voor een aantal jaren.

## Page 15

15/96
Propositie
Common Ground
Zo komen we daar: samen vanuit dezelfde basis
De afgelopen vijf jaar Common Ground (2017 – 2022) zien we als pioniersfase; een fase waarin we
van onderen af diverse initiatieven ontwikkelden. Ook deden we in deze fase leerervaring op in
wat erbij komt kijken om de Common Ground-principes door te voeren.
Start stuurgroep Common Ground Board
In 2022 hielden we een heroriëntatie. Na de voorbereiding (de zogeheten kwartiermakersfase)
keurde de Taskforce Samen Organiseren eind maart 2023 de programma-aanpak voor 2023 goed.
Voor dit programma regelde de Taskforce de manier waarop het programma wordt bestuurd in. Zij
richtte hiervoor de Common Ground Board op, een stuurgroep die het voortouw neemt.
Deze functies zitten in de stuurgroep
Taskforce is de opdrachtgever van de stuurgroep. Daarom zitten er twee Taskforce-leden in de
Common Ground Board. Een van hen is de voorzitter van de board. Verder zitten hierin:
•
een vertegenwoordiger van een uitvoeringsorganisatie voor (samenwerkende) gemeenten
•
een CIO van een G4-gemeente
•
twee vertegenwoordigers van gebruikersverenigingen van leveranciers
•
een vertegenwoordiger namens VNG
Met toestemming van de Taskforce zijn deze mensen samen de dagelijkse opdrachtgever voor
het programma Common Ground en voor de programmamanager. We zijn in deze samenstelling
gestart, en bezien onderweg welke aanscherpingen in afspraken en eventuele andere deelnemers
nodig zijn.
Figuur 8 – Besturing van het programma

## Page 16

16/96
Propositie
Common Ground
Veranderen van organisatie én inhoud
Als we werken volgens de Common Ground-principes krijgen we een behoorlijke omslag,
organisatorisch én inhoudelijk. Common Ground vraagt om:
•
informatie delen op een moderne manier;
•
samenwerkende overheidsorganisaties.
Kortom: dit vraagt om een switch van traditionele silostructuren tussen afdelingen en
instanties (waarbij je steeds een kopie van de gegevens maakt die snel verouderen) én om een
verschuivende organisatiecultuur. De nadruk komt dan op transparant werken en kennis delen.
Dit kan best een uitdaging zijn voor organisaties die vanuit het verleden gesloten en zelfstandig
werkten. De belangrijkste motivatie om dit toch te doen? Als overheid groeien we zo uit naar een
meer samenwerkende, slagvaardige en burgergerichte groep; een groep met gestandaardiseerde
informatie en besluiten op basis van gegevens.
Het programma heeft dan ook het karakter van een transitieprogramma. Hierbij kijk je naar een
andere manier van werken met ICT als een langdurige fundamentele verandering waarbij oude
manieren van werken stoppen en worden afgebouwd en nieuwe manieren van werken worden
opgebouwd. Het programma is erop gericht om de randvoorwaarden voor de transitie te
realiseren, en jaagt de transitie aan.
Spelregels voor modern geregeld informatiesysteem
Samengevat maken we dus de randvoorwaarden voor ons als gemeenten om ons
informatiesysteem op een moderne manier te regelen, volgens de Common Ground-principes. Dit
zijn de doelen:
I.
Uitgangspunten, afspraken & spelregels
•
uitgangspunten en kaders afspreken die werken mogelijk maken volgens de afspraken en
richtlijnen van een moderne informatiearchitectuur;
•
ervoor zorgen dat alles wat we aan software en standaarden samen al gebruiken aansluit
op wat er op dit gebied gebeurt op landelijk niveau, bijvoorbeeld op het gebied
van de generieke digitale infrastructuur, denk aan MijnOverheid, Berichtenbox en de
basisregistraties;
•
werken volgens de wet rondom de richtlijnen van de Autoriteit Persoonsgegevens (waaronder
dataveiligheid en privacybescherming).
II.
Ontwikkelen & Standaardiseren
•
Inzicht geven in wat er is (portfoliomanagement) aan lopende en nieuwe basissoftware en
software-componenten. Daarnaast inzicht scheppen in hoe die verbonden zijn met initiatieven
die hiermee te maken hebben, maar buiten het portfolio vallen.
•
een manier bieden om initiatieven op volgorde van noodzakelijkheid te zetten (vooral voor
laag 1-3 uit de vijflagenarchitectuur, zie figuur 9). Dit speelt met name als we keuzes moeten
maken bij tekort aan mensen in de ondersteuning.
•
een snel en simpel standaardisatieproces opzetten, mét mogelijkheid om advies te gevenvoor
iedereen: van gemeenten en marktpartijen tot CIO’s.

## Page 17

17/96
Propositie
Common Ground
•
broodnodige en dringende standaarden, losse onderdelen en een voorbeeld (helpen)
ontwikkelen van hoe we het laten werken (referentie-implementatie). Dit is vooral om laag 1-3
goed te laten werken.
•
Een beheerorganisatie inrichten: van menskracht, taakverdeling en bestuur tot geldzaken. Dit
is om samen, in een landelijke en samenhangende organisatie van het beheer, ontwikkelde
standaarden, componenten en voorzieningen te onderhouden en te beheren.
III.
Businesschange
•
gemeenschapsgevoel weer nieuw leven inblazen en duidelijk hetzelfde communiceren
•
een strategie en hulpmiddelen bedenken om koplopers en volgens te helpen; bijvoorbeeld
op het gebied van geld, wetten, handreikingen en modelstrategieën
•
een strategie bedenken om leveranciers op tijd en zinvol te betrekken bij plannen en met hen
samen te werken
Figuur 9 – Architectuur volgens het 5-lagen model

## Page 18

18/96
Propositie
Common Ground
Een divers speelveld
Het speelveld rondom Common Ground kenmerkt zich door een grote verscheidenheid aan
individuele spelers, gemeenten en marktpartijen, die allen in eigen tempo de verandering die
door Common Ground wordt aangezwengeld, vormgeven.
Gemeenten
Koplopers en volgers spelen beide een cruciale rol bij het creëren van de moderne gemeentelijke
informatievoorziening. Koplopers zijn pioniers die zelf Common Ground componenten
ontwikkelen. Zij beschikken over voldoende budget en menskracht om hier het voortouw in te
nemen, en stellen de componenten ter beschikking voor gemeenschappelijk gebruik. Er zijn
ook gemeenten die niet actief participeren in de ontwikkeling van componenten, maar deze
wel integreren in hun eigen IT-omgeving. Een andere variant is bijvoorbeeld een gemeente
die gebruik maakt van IT-diensten van leveranciers. Het tempo waarmee zij omschakelen naar
een op Common Ground principes gebaseerde informatievoorziening wordt bepaald door het
tempo waarin hun leverancier innoveert. Of waarin zij zelf opdracht verstrekt en Common Ground
als vereiste opneemt in het contract. Waar koplopers de weg wijzen, zijn volgers belangrijk bij
het omarmen van de ideeën en het aanpassen aan hun context. Volgers zorgen voor bredere
acceptatie en implementatie. Samen vormen zij een dynamisch ecosysteem waarin Common
Ground evolueert.
Het samenspel tussen deze twee groepen draagt bij aan een duurzame ontwikkeling. Het
transitieprogramma richt zich op zowel koplopers als volgers. Door het beheer in te regelen van
door koplopers ontwikkelde componenten kunnen volgers makkelijker aansluiten. Implementatie
ondersteuning richt zich op alle groepen, en bijvoorbeeld ook op dienstverleners, die vaak een
adviesrol hebben bij de kleinere en middelgrote gemeenten.
In een interviewronde in het 4e kwartaal 2023 naar financiële knelpunten zijn een aantal zaken naar
boven gekomen waar specifiek de koplopers en volgers behoefte aan hebben qua ondersteuning.
Het programma komt beide tegemoet. Koplopers willen erkenning, en ondersteuning bij het
leggen van contacten met de markt om componenten te realiseren. Het zijn vooral de koplopers
die vragen naar het vaststellen van nieuwe standaarden, alsmede het uitfaseren van de oude
standaarden. Zij vragen om een landingsplaats voor hun oplossingen. Zij vragen ondersteuning
bij het opstellen van een financieel model om kosten te verrekenen. Graag werken zij in fieldlabs
samen met de markt om Common Ground componenten te ontwikkelen.
Voor volgers is het belangrijk om over middelen te beschikken voor het ‘waarom’, zodat zij hun
organisatie hierin mee kunnen nemen. Bijvoorbeeld een narratief om hun directie en bestuur mee
te krijgen. Tevens hebben zij inzicht nodig in het concrete portfolio dat op welke termijn voor
hen beschikbaar is. Dit geeft antwoord op de vraag hoe zij op welke termijn kunnen instappen.
Welke oplossingen en componenten zijn beschikbaar, en welke communities zijn hiermee bezig.
Een beslisboom kan hierbij helpen. Het is voor hen belangrijk dat beheer, doorontwikkeling,
administratie etc. geregeld is in de vorm van een landelijke regie organisatie. Volgers vragen
ook om concrete ondersteuning bij de implementatie, bijvoorbeeld hoe de nieuwe infrastructuur
te koppelen is aan de bestaande, en wat de Common Ground werkwijze betekent voor de
organisatie. Het delen van lessons learnt en succesverhalen als het uitwisselen van informatie en
kennis wordt door het programma voor hen gefaciliteerd.

## Page 19

19/96
Propositie
Common Ground
Een ding is zeker: de transitie is pas geslaagd als een grote meerderheid van gemeenten
meedoet. Het aanjagen van de transitie is op de brede doelgroep gericht.
Figuur 10 – Indeling gemeenten
Marktpartijen
Gemeente zijn voor het uitvoeren van wettelijke taken nagenoeg volledig afhankelijk van
enkele honderden private eigenaren van software. De private sector investeert risicodragend
in softwareontwikkeling. Gemeenten nemen deze software via licenties of SaaS-diensten af. De
gemeentelijke markt kent drie segmenten (Gemeente specifiek, Standaard en Diensten). De totale
markt (incl. IT-beheer) is ca. €1,5 tot €2 miljard per jaar, waarvan ca. €500 – €700 miljoen gemeente
specifieke software. In de marktsegment gemeente specifieke software is er spraken van een
oligopolie. De bedrijven Centric, TSS (o.a. PinkRoccade), Visma (o.a. Roxit), Conxillium (o.a.
Procura) en Main Capital (o.a. Xxllnc) hebben meer dan 80% van de markt in handen.
Door (technische) complexiteit, geringe kennis en expertise en lokaal maatwerk is een vendor
lock in (c.q. leveranciersafhankeliikheid) ontstaan die de marktwerking beperkt. De visie Common
Ground wil deze leveranciersafhankelijkheid verkleinen en de markwerking verbeteren. Onder
andere door het ontwikkelen van nieuwe standaarden voor gegevensuitwisseling tussen systemen
en het vergroten van de ICT-kennis, -expertise en -eigenaarschap van gemeenten.

## Page 20

20/96
Propositie
Common Ground
Figuur 11 – Indeling leveranciers

## Page 21

21/96
Propositie
Common Ground
Dit zijn de concrete resultaten voor jouw gemeente
Op het gebied van gegevens en diensten
•
makkelijk toegang tot alle gegevens van burgers en bedrijven die bij de overheid staan
geregistreerd. Zo kun je excellente diensten bieden. Dat helpt mee aan het vertrouwen in de
totale overheid.
•
dankzij gegevens als 1 bestuurslaag de maatschappelijke opgaven ondersteunen die steeds
meer over domeinen en organisaties binnen ketens heen gaan
•
werken volgens (nieuwe, aanstaande Europese) wetten en regels. Daarbij worden onze
systemen zo aangepast dat ze burgerdata beter verwerken en beschikbaar houden.
Op gebied van kosten, tijd en communicatie
•
veel IT-menskracht besparen en (dus) kosten
•
meer tijd voor je hoofdtaken, omdat het beheer van componenten door anderen gebeurt
•
communicatiemiddelen om de betekenis van Common Ground breder in je organisatie te
bespreken en zo meer betrokkenheid en dus succes te bereiken
Op gebied van kennis
•
handreikingen;
•
inzicht in de concrete, gedetailleerde specificaties om te werken volgens de Common
Ground-principes middels het ‘Common Ground compliancy tool’;
•
weten welke IT-componenten er zijn (zowel bij andere gemeenten, marktpartijen als VNG) om
in te zetten, en wat het verband hiertussen is;
•
platform om kennis op te doen en te delen;
•
opleiding.
Op gebied van software en randvoorwaarden ontwikkelen
•
platform om samen te werken;
•
kans om mee te doen als we nieuwe componenten ontwikkelen;
•
specificaties om naar leveranciers te gebruiken als je een ICT-aanbesteding doet;
•
duidelijk stappenplan/roadmap welke componenten je kunt gebruiken en wat de geplande
aanpassingen hieraan zijn in functionaliteit;
•
ruimte om in een open proces feedback te leveren als we componenten ontwikkelen;
•
hulp bij vragen over techniek, samenwerking, financiering en hoe je de omslag maakt.
De vorige paragraaf geeft wat voorbeelden hoe deze resultaten voor zowel koplopers als volgers
(gemeenten en leveranciers) specifiek worden ingevuld.

## Page 22

22/96
Propositie
Common Ground
De zeven uitgangspunten van Common Ground
1.
Common Ground is een set aan afspraken, standaarden, software en opgaven voor
een duidelijke basis van onze ICT.
Doel: perfecte diensten bieden. Natuurlijk gaat het ook om techniek; belangrijker nog is de wil
om:
•
samen te werken
•
standaarden te accepteren en toe te passen
•
versnippering te stoppen
•
als goed opdrachtgever voor leveranciers te werken
Daarmee is het niet een ICT-project van gemeenten, met een exacte kop en staart, maar vooral
een veranderprogramma. Dat maakt dat je als gemeente de komende jaren kunt instappen –
groot of klein – op het moment dat je daar klaar voor bent.
2.
De switch in de komende jaren doen we samen: gemeenten, marktpartijen
(bestaand, nieuw, on premise, open source), VNG, Dimpact, IT-deskundigen,
collega’s primair proces.
Van operationeel tot strategisch, we zijn partners en trekken samen op. Op de inhoud en in de
sturing. De belangrijkste punten hierbinnen:
•
We sluiten aan op landelijke ontwikkelingen.
•
Topmanagement van alle partners is actief betrokken.
•
Als boegbeeld hebben we een aantal bestuurders met kijk op de toekomst.
•
Werken doen we in een multidisciplinair en top presterend programmateam waar je bij wilt
horen.
Wat betreft menskracht doen we het volgende:
•
De beste experts uit onze organisaties maken we vrij om met volle aandacht binnen het
programma te werken.
•
Voor drie jaar lenen we die beste experts uit aan de programmaorganisatie.
•
Binnen de uitlenende organisaties organiseren we voor de uitleners vervangers.
•
Het team werkt zelfstandig en hoeft dus niet namens de uitlenende organisatie te praten of
hiermee formeel af te stemmen.
•
Het team werkt minstens drie dagen per week live samen in een projectruimte in het midden
van het land.
•
We halen er een aantal jongeren bij voor frisse energie en om onze IT-leiders van de toekomst
op te leiden.
•
In het programmateam is expertise leidend.
3.
We werken met korte doorlooptijden en helpen vooral werkende software op gang.
Het gaat dan om software die leveranciers ontwikkelen en die koplopers ontwikkelen. We lossen
hiermee problemen op in de praktijk. Uitgangspunt bij alles wat we doen is dat we als gemeenten
waarde toevoegen met onze manier van diensten aanbieden. De focus blijft om landelijk laag 1
tot en met 3 neer te zetten; dus wat zich onder de motorkap bevindt en waar standaardisatie een
must is.

## Page 23

23/96
Propositie
Common Ground
 Figuur 12 – We werken samen in sprints met korte doorlooptijd
4.
Meewerken is toekomstgericht en levert voordelen op.
Nieuwe standaarden volgen de oude op. Zo blijven we optimaal inspelen op wat technologische
vooruitgang te bieden heeft in onze ambitie de dienstverlening blijvend te laten aansluiten bij
de maatschappelijke behoefte. We kijken daarnaast welke verdere stappen we kunnen zetten om
organisaties in hun transitie te ondersteunen. We erkennen daarbij dat de voorgenomen transitie
van de “volgende” gemeenten een behoorlijke inspanning vergt in termen van tijd, middelen en
kennisontwikkeling. In de aanpak van de transitie werken we zowel van onderen af (bottom-up)
als vanuit het bestuur (top-down). Aan bureaucratie doen we sowieso niet: we hebben lef om een
product op te leveren, ook al is het niet tot in de puntjes uitgedacht. We organiseren regelmatig
inspraak van onze omgeving als we werken aan onze producten. En er is ruimte voor innovatie en
nieuwe ideeën.
5.
We passen beheer binnen bestaande organisaties in en ondersteunen hen die daar
nog niet klaar voor zijn.
We organiseren het beheer daar waar het het best past. We zetten hierbij change-agents in om de
organisatie te helpen door ontwikkelen zodat zij het beheer kunnen uitvoeren.
6.
We werken helemaal open.
Ons onderhanden werk en onze werkvoorraad zijn voor iedereen te zien; dit geldt ook voor de
opgeleverde resultaten. We zijn flexibel: als de omstandigheden veranderen of er feedback komt,
passen we onze aanpak aan. We scheppen daarbij een cultuur die openstaat voor evaluatie en
doorlopende verbetering.
7.
Op basis van objectieve metingen houden we bij hoe ver we vooruitgaan.
We doen een nulmeting en maken een businesscase. We geven daarna door hoe ver we
vooruitgaan en wat dit oplevert. We houden voortdurend de toegevoegde waarde van het
programma voor ogen. We voeren bovendien externe vergelijkingen/benchmarks uit om te leren
van andere organisaties, in binnen- én buitenland. Ook organiseren we een groep ‘kritische
denkers’ die we regelmatig een audit laten doen; zowel op de programma aanpak en de
voortgang als de technische uitwerking.

## Page 24

24/96
Propositie
Common Ground
Figuur 13 – Dashboard voortgang implementatie (nu nog gebaseerd op testdata)

## Page 25

25/96
Propositie
Common Ground
De focus voor 2024
Alle onderdelen van de gemeentelijke informatievoorziening tegelijk aanpakken is een bijzonder
grote en complexe opgave en zal daarmee moeilijk tot tastbare resultaten leiden. Tijdens
de strategie dag in oktober 2023 is door de Common Ground Board de generieke publieke
dienstverlening aan burgers en ondernemers als focus voor 2024 benoemd. Een nadere uitwerking
van deze scope wordt in de loop van het eerste kwartaal 2024 gemaakt.
De verwachting is dat aan het eind van 2024 dienstverlening nog niet in zijn volle breedte en/of bij
alle gemeenten op de Common Ground principes gebaseerd zal zijn. Hier is waarschijnlijk meer
(doorloop)tijd voor nodig. De focus is vooral bedoeld om de transitie op gang te brengen. In 2024
zullen tevens andere onderwerpen worden opgepakt, daar waar zich kansen aandienen.
Op het gebied van de publieke dienstverlening wordt al hard gewerkt en onderstaand figuur
(figuur 14) geeft een voorbeeld van een aantal concrete praktische toepassingen. Allemaal voor,
door en van de overheid, en gemaakt in samenwerking tussen meerdere gemeenten.
Figuur 14 – Voorbeelden praktische toepassingen dienstverlening
Een ander voorbeeld is het zgn. Platform Dienstverlening, waaraan o.a. door een aantal
koplopergemeenten en Dimpact i.s.m. de markt wordt gewerkt. Een combinatie van “low
code workflow” voor het vervangen van taakapplicaties, gecombineerd met portal onderdelen
voor formulieren, klant informatie (KISS), Mijn Zaken en een producten- en diensten catalogus
gecombineerd met registraties in de gegevenslaag voor zaakinformatie, klantcontacten, verzoeken

## Page 26

26/96
Propositie
Common Ground
etc. Tot slot ook een archiefbeheer module. In feite alle basiscomponenten voor het verzorgen van
dienstverlening met een per gemeente herkenbare uitstraling.
Dit platform is al daadwerkelijk in gebruik en vraagt nog doorontwikkeling ten behoeve van
specifieke werkprocessen. Ingerichte werkprocessen en delen zijn makkelijk over te zetten en aan
te passen voor andere gemeenten. Het gebruik kan zo snel verbreden naar ander gemeenten en
werkdomeinen. Het programma draagt bij aan het opschalen en versterken van de samenwerking.
Onderstaand figuur schetst, indicatief, hoe de Gemeente Groningen gebruik maakt van dit
platform.
Figuur 15 – Mijn Groningen gebaseerd op componenten Platform Dienstverlening
Een ander voorbeeld gaat over de gemeenten die samenwerken aan het open webconcept
initiatief. Zij gebruiken basis onderdelen uit het platform. Een aantal gemeenten startten daarvoor
het initiatief, waarbij ze online toepassingen en dataservices ontwikkelen en delen. Op een
website worden toepassingen gemaakt via bouwblokken, die een gemeente dan aan de eigen
website kan toevoegen. Vergelijkbaar met verschillende soorten Lego-blokjes waarmee je een huis
kunt bouwen. Zo groeide de website uit tot een laagdrempelige en samenhangende ‘bibliotheek’
van Common Ground modules en services. Voorbeelden van bestaande bouwblokken zijn een
plug-in voor inloggen met DigiD of voor een legestabel, een bouwblok voor het publiceren
van WOO-verzoeken en een participatiebouwblok om reacties van inwoners en ondernemers
op gemeentelijke plannen te publiceren. MijnOmgeving past helemaal bij de ambities van veel
gemeenten om meer transparant te zijn richting inwoners.

## Page 27

27/96
Propositie
Common Ground
Het doel van Open Webconcept is meer regie over de eigen gemeentelijke digitale
dienstverlening, en betere onderlinge marktwerking tussen de verschillende leveranciers.
Sinds 2018, toen de gemeenten Buren, Heerenveen, Súdwest-Fryslân en Lansingerland een
intentieverklaring voor de start van Open Webconcept ondertekenden, is het aantal deelnemers
aan Open Webconcept elk jaar verdubbeld. Inmiddels doen 38 gemeenten en zes marktpartijen
mee.
Bovenstaande voorbeelden laten zien dat een groep gemeenten daadwerkelijk bijdraagt aan
Common Ground en gebruik maakt van elkaars initiatieven. Gezamenlijke regievoering verhoogt
het rendement voor een steeds grotere groep gemeenten.
Bijlage 1 geeft een overzicht van componenten die zijn ontwikkeld c.q. in ontwikkeling zijn.

## Page 28

28/96
Propositie
Common Ground
De gevraagde investering voor het transitieprogramma
De transitie Common Ground, over de gehele breedte, vergt forse investeringen. Een groot
deel van deze kosten wordt genomen door individuele gemeenten. Dit betreft de realisatie en
business change, die valt onder verantwoordelijkheid van gemeenten. Ook leveranciers investeren
in oplossingen, die ze verwachten later terug te verdienen. Vanuit VNG (GGU-fonds en subsidies)
vinden o.a. werkzaamheden plaats voor de ontwikkeling en beheer van generieke standaarden
(zoals ZGW), leveranciersmanagement en ondersteuning bij de realisatie van enkele componenten
(zoals MijnZaken).
De propositie is bedoeld om, mede vanuit de urgentie, te komen tot versnelling. De
gevraagde investering zoals opgenomen in deze paragraaf betreft enkel de kosten van het
Transitieprogramma Common Ground.
Op basis van de begroting voor 2023 en 2024 is een inschatting gemaakt voor de benodigde
kosten van het transitieprogramma voor 2025, 2026 en 2027. Uitgangspunt is dat het programma
5 jaar duurt (2023 t/m 2027), en in 2025 al twee jaar in programmavorm is gewerkt. Onderstaande
tabel geeft een beeld van de kosten die zijn begroot, het deel dat is gedekt door de inzet van in
kind capaciteit alsmede het huidige bedrag dat binnen het GGU-fonds beschikbaar is voor het
programma. In de laatste kolom wordt weergegeven welk bedrag extra wordt gevraagd vanuit het
GGU-fonds.
Dit betreft een eerste inschatting van de kosten. Indien het lukt om vanuit VNG en gemeenten in
de loop van 2024 meer in kind capaciteit beschikbaar te maken, zal het aanvullende bedrag dalen.
De huidige praktijk leert dat het niet eenvoudig is om in kind capaciteit te vinden.
Tabel 1 – Begroting en dekking
*de verdeling van het GGU-budget wordt elk jaar opnieuw vastgesteld. Genoemd bedrag in deze kolom betreft de omvang
zoals deze is toegekend voor 2024.
Dit betreft incidentele kosten in de vorm van een transitieprogramma, Het transitieprogramma
krijgt een vervolg in een beheerorganisatie. De kosten van het inrichten van deze organisatie zijn
opgenomen in deze propositie. De daadwerkelijke uitvoering (inclusief (door)ontwikkeling en
beheer van componenten) kent een eigen begroting. Daarnaast zullen wisselende coalities van
gemeenten ook in innovaties investeren.
De begroting van het transitieprogramma in 2025, 2026 en 2027 ziet er als volgt uit:
jaar
Begroot (K€)
In kind capaciteit-
programma vanuit
VNG (K€)
In kind capaciteit-
programma vanuit
gemeenten (K€)
Beschikbaar
huidig GGU* (K€)
Benodigd
aanvullend GGU*
(K€)
2025
6.425
325
650
895
4.555
2026
6.075
325
650
895
4.205
2027
6.075
325
650
895
4.205

## Page 29

2025
2026
2027
Programmaondereel
fte
k€
fte
k€
fte
k€
1. Kaderstelling & architectuur
  architecten en informatie analisten
2,5
2,5
2,5

  business analisten
0,5
0,5

0,5

2. Ontwikkeling & standaardisatie
  portfoliomanager
1,0
1,0
1,0
  adviseur ontwikkeling en standaardisatie
3,0
3,0
3,0
  impuls ontwikkeling en standaardisatie
500
500
500
3. Beheer & onderhoud
  opzet/aanbesteding beheerarrangement
650
300
300
4. Strategie-ontwikkeling koplopers, volgers en leveranciers
  financieel adviseur
0,5
0,5
0,5
  leveranciersmanagement
1,0
1,0
1,0
  inkoopadviseur/contractmanager
150
150
150
  tegemoetkoming financiële knelpunten
500
500
500
5. Changemanagement & implementatieondersteuning
  coördinator changemanagement
1,0
1,0
1,0
  adviseur transitie-modelstrategieën
1,0
1,0
1,0
  adviseur human capital agenda
0,5
0,5
0,5
  digicoaches
10,0
10,0
10,0
6. Community building & communicatie
  sr communicatie-adviseur
1,0

1,0

1,0
  communitymanager
1,0
1,0
1,0
  communicatiemedewerker/contentmanager
1,0
1,0
1,0
  websites en communicatiemiddelen
  webinars, fieldlabs, events, kick-off
100
100
100
7. Programmamanagement & -ondersteuning
  programmamanager
1,0
1,0
1,0
  programmaondersteuner
1,0
1,0
1,0
  uitbreiding bedrijfsvoering (risicomanagement, bestuurlijk
300
300
300
  schrijver, marketing)
Totaal (fte/K€)
26,0
2.200
26,0
1.850
26,0
1.850
Totaal (K€)
6.425
6.075
6.075
Dekking huidig GGU (K€)
895
895
895
Dekking in kind capaciteit (K€)
975
975
975
Bedrag propositie (K€)
4.555
4.205
4.205

## Page 30

30/96
Propositie
Common Ground
Dit levert het op: betere dienstverlening en een blijvende
besparing voor elke gemeente
In de periode oktober 2023 - januari 2024 is een eerste beeld geschetst van de kwalitatieve en
kwantitatieve effecten van het geheel realiseren van de gemeentelijke informatiekundige visie
Common Ground. Dit onderzoek is uitgevoerd door KokxDeVoogd, en opgenomen in bijlage 2. In
het rapport worden onderstaande conclusies getrokken:
•
Toegevoegde waarde: Gesprekken over de mogelijke toegevoegde waarde voor grote
groepen gemeenten van de realisatie van de informatiekundige visie Common Ground leiden
tot waardevolle inzichten over welke informatie en beelden er bestaan en wat er nodig is voor
een eerstvolgende concrete stap.

Er zijn initiatieven gebaseerd op Common Ground (bijvoorbeeld Signalen). Zeer positief is
dat deze initiatieven ook daadwerkelijke positieve effecten laten zien die in lijn liggen met de
onderliggende rapportage.
•
Kwalitatieve baten: Respondenten verwachten voldoende kwalitatieve baten voor het
realiseren en beheren van een eigentijdse informatievoorziening (zie schema) conform de
informatiekundige visie Common Ground.

De informatiekundige visie leidt tot een moderne ICT-infrastructuur met betere
dienstverlening voor inwoners en bedrijven, betere gegevensuitwisseling met andere
overheden en stakeholders, efficiëntere en effectievere ambtelijke werkprocessen en nieuwe
vormen van (proactieve) dienstverlening.
•
Hefboom: Naar verwachting leiden volgens de respondenten de investeringen (1a en 1b en
3) in de informatiekundige visie (toename van de ICT kosten) tot lagere kosten in de primaire
werkprocessen (2) van de gemeenten. In het onderzoek hebben we dit de hefboom (oftewel
de verschuiving van financiële middelen van primaire processen naar ICT) genoemd.

## Page 31

31/96
Propositie
Common Ground
Figuur 16 - Schematische weergave kwalitatieve effecten Common Ground
•
Investeringen (1a): Voor het realiseren van de informatiekundige visie zijn omvangrijke
investeringen nodig. Het betreft investeringen in het bouwen van de verschillende
onderdelen op basis van de informatiekundige visie. De investeringen die hiervoor nodig zijn
blijken niet uit eerder onderzoek te halen.

Navraag bij respondenten heeft tot zeer beperkte aanvullende bronnen geleid. Ook is
onduidelijk of het uiteindelijk investeringen van de gemeenten zijn of dat het juist de
marktpartijen zijn die investeren (en die middels producten en diensten terugverdienen). Dat
maakt dat de omvang van de investeringen ook lastig te bepalen zal zijn. Op basis van andere
ICT-investeringen1 is voor de Financiële Doorkijk toch een eerste grove inschatting van de
kosten gemaakt. Te denken valt aan een investering in de orde van grootte van € 600 mln. tot
€ 700 mln.

Respondenten konden geen overall beeld geven van de benodigde investeringen. Op basis
van literatuuronderzoek is daar door de onderzoekers een grove inschatting op gemaakt.
Nader onderzoek naar de omvang van de investeringen en de kwantitatieve aspecten van
de autonome ontwikkelingen is zeer wenselijk (ongeacht of gemeenten of marktpartijen dat
financieren)
1 Digitaal Stelsel Omgevingswet, business case Dimpact, en Services

## Page 32

32/96
Propositie
Common Ground
•
Structurele ICT kosten (1b) De structurele gemeentelijke kosten voor ICT zullen naar
verwachting eerst stijgen als gevolg van de ontwikkeling van componenten en implementatie
van de informatiekundige visie. Het kost naar verwachting veel capaciteit om te komen tot
een gezamenlijke vraag aan de markt en (eventueel) de ontwikkeling van componenten.
Maar er zijn mogelijk ook besparingen in de ICT kosten doordat er veel meer specialisatie
gaat plaatsvinden. Veel van de generalistische functies zullen naar verwachting wel gaan
verdwijnen waardoor op een grotere schaal de uitvoering kan worden opgepakt. Dat leidt tot
mogelijk lagere kosten. Dat zou mogelijk tot een besparing in de orde van grootte van € 200
tot € 300 mln. kunnen leiden.

Ook verandert er mogelijk iets in de wijze waarop met de marktpartijen wordt omgegaan.
Dat leidt naar verwachting tot minder licenties (en minder licentiekosten) en tot meer
dienstverlening en services van marktpartijen. Dat zou mogelijk tot lagere kosten in de
orde van grootte van € 100 mln. kunnen leiden maar ook dat is niet met zekerheid te
zeggen. Het lijkt in eerste instantie echter niet datgene waarop de grote besparing van de
informatiekundige visie te behalen is.

Niet alle respondenten hebben aangegeven te verwachten dat deze besparing realistische
is omdat er naar verwachting andere of nieuwe taken voor terugkomen. De verwachting van
deze respondenten is dat er op basis van de implementatie van Common Ground een nieuwe
vragen ontstaan waarvoor andere arbeidskrachten nodig zijn bijvoorbeeld data analisten in
plaats van administrateurs.
•
Structurele kosten primaire processen (2): De verwachting is dat de relatief grote besparing
in de primaire werkprocessen te behalen is. Na implementatie van de informatiekundige visie
zullen met name de personeelskosten lager zijn. Werkprocessen worden in het geheel van
de implementatie van Common Ground in een zeer grote mate geautomatiseerd waardoor
veel standaard dossiers in de administratieve processen digitaal kunnen worden afgehandeld
(zonder of met beperkte tussenkomst van de mens). Ook het aan inwoners en ondernemers
beschikbaar stellen van kwalitatief goede data en statusinformatie over hun dossier zal tot
besparingen leiden.

Hierdoor zal naar verwachting veel minder personeel nodig zijn (lagere kosten) én is er
ruimte om voor de menselijk maat door de bijzondere dossiers juist wel handmatig op te
pakken (hogere kosten). Dat leidt volgens ons uiteindelijk tot lagere kosten. Hoeveel lager de
personeelskosten zijn, is niet op basis van een specifiek onderzoek te bepalen. Op basis van
onze inschattingen zou dat kunnen leiden tot zeer significante besparingen omdat een groot
gedeelte van de gemeentelijke ambtenaren aan deze administratieve processen werkt. Wij
denken aan een bedrag in de orde van grootte van € 1 tot € 2 mld. per jaar. Het is echt nodig
(en zeer wenselijk) om hier nader onderzoek naar te doen.

Niet alle respondenten onderschrijven het bovenstaande. Zo stellen respondenten de
vraag of bovenstaande besparingen (geheel) toe te schrijven zijn aan het realiseren
van een informatiekundige visie Common Ground. Gemeenten kunnen ook zonder de
informatiekundige visie Common Ground beslissen om primaire processen anders in te
richten. Of stellen respondenten dat veel van de gemeentelijke processen (zoals met het

## Page 33

33/96
Propositie
Common Ground
zaakgericht werken) al hebben geleid tot optimalisatie van werkprocessen. Besparingen
zouden daardoor mogelijk kleiner zijn.
•
Transitiekosten (3): Het implementeren van de informatiekundige visie gaat met een grote
gemeentelijke transformatie gepaard. Het vraagt niet alleen het opgeven van een deel van
de soevereiniteit maar ook veranderingen in de gemeentelijke organisatie. Het onderzoek dat
daarvoor naar de transitiekosten voor de implementatie van het DSO zijn gedaan, is daarvoor
een mogelijk bron.

De totale transformatie zou op basis daarvan wel eens in de orde van grootte van € 3,6 mld.
tot € 5,2 mld. kunnen uitkomen. Het betreft in principe eenmalige kosten die gemeenten in
eerste instantie zelf moeten dragen. Het betreft kosten die boven op de investeringskosten
komen. Pas na het realiseren (die wel 15 jaar kan duren) kunnen deze naar verwachting
worden terugverdiend door lagere personeelskosten in de primaire processen.

Over de omvang van de transitiekosten hebben respondenten geen uitspraak gedaan omdat
een beeld daarvan ontbreekt. Dit is een beeld dat door de onderzoekers is opgenomen op
basis van literatuuronderzoek en expertise.
Op de volgende pagina staan de bovenstaande punten schematisch weergegeven:

## Page 34

34/96
Propositie
Common Ground
Fig 17 - S Schematische weergave kwantitatieve effecten Common Ground

## Page 35

35/96
Propositie
Common Ground
Dit zijn de risico’s: omgeving, acceptatie & geld
Common Ground draait om een ingewikkelde samenwerking tussen verschillende partijen;
partijen met mogelijk verschillende belangen.
We zien drie soorten risico’s:
1.
omgevingsrisico’s
2.
risico’s rondom de wet en afhakers
3.
risico’s rondom geld

Omgevingsrisico’s: andere wegen bewandelen of helemaal niet aanhaken
Het belangrijk risico? Dat andere overheden een andere route inslaan. Bijvoorbeeld BZK met het
federatief datastelsel, een doorontwikkelde variant op de basisregistraties die we nu hebben.
Daarom werken we intensief samen en houden we de ontwikkelingen in de gaten.
Hier doen we het voor
Een ander omgevingsrisico dat we zien? Dat onze resultaten niet aansluiten bij waar we het voor
doen; immers voor betere dienstverlening, slimmere oplossingen voor onze maatschappelijke
opgaven en sterkere beleidsafdelingen. Om dit risico te tackelen betrekken we juist collega’s
uit deze afdelingen. Met hen gaan we samen invoeren en werken we in korte slagen waarin we
daadwerkelijk iets laten zien. Zodat er direct terugkoppeling kan worden gegeven. Ook gaan we
monitoren en rapporteren, met de businesscase en een nulmeting als basis. Zo houden we de
vorderingen van de implementatie in de gaten, net als de toegevoegde waarde die dit oplevert.
Daarnaast sluiten we aan bij de commissie informatiesamenleving van VNG. Zij denkt immers
na over de thema’s rondom de informatiesamenleving en maatschappelijke opgaven. Ook
onderhoudt zij de contacten met andere beleidsdomeinen en infrastructuur. Daarom denkt
deze commissie vanuit de inhoud ook na over de koers van vragen waarbij informatie kan
ondersteunen.
Risico’s rondom rechtvaardiging van het programma en mogelijkheid tot afhaken
Dat iedereen het programma accepteert, kan in gevaar komen door het volgende:
a.
Het programma gaat te langzaam vooruit.
b.
Het programma sluit niet genoeg aan bij wat gemeenten werkelijk willen/nodig hebben.
Daarnaast speelt een aantal risico’s rondom de inrichting van de besturing van het programma:
c.
Eén van de grootste risico’s: een onduidelijke rol van VNG en de bestaande governance
in relatie tot het programma. Om als programma geaccepteerd te blijven moeten we de
sturingslijnen goed gebruiken en laten merken dat we als gemeenten, VNG en andere
partners samen eigenaar zijn van de Common Ground-principes.

Risico’s rondom geld
We zien verschillende risico’s als het gaat om geld. Dat vraagt om maatregelen. In 2023 is minder
geld toegekend dan waar het plan op is gebaseerd. Daarnaast zijn weinig mensen vrijgemaakt
om zonder vergoeding van hun kosten binnen het programma te werken. Of Gemeenten, de VNG
of andere partners trekken een deel van hun geld en mensen tussendoor terug. Naast het GGU
kijken we naar andere bronnen van financiering. Denk aan Europese subsidies.

## Page 36

36/96
Propositie
Common Ground
Bijlage 1 – Componenten Platform Dienstverlening
Naam component
Beschrijving
Archiefbeheer
De component ondersteunt het beheren van informatieobjecten tijdens de gehele le-
venscyclus vanaf het eerste ontstaan tot en met definitieve verwijdering via onder andere
identificeren, classificeren, archiveren, bewaren en soms vernietigen daarvan. Doelstelling
is ondermeer om conform de wettelijke kaders de rechten en plichten van gemeente,
burgers en bedrijven te beschrijven. Naast de term “informatieobject” wordt soms ook
de term “record” gebruikt. De opslag en ontsluiting van informatieobjecten vindt plaats
via de gedeelde functie “Opslaan en ontsluiten informatieobjecten”.
Archivering en
informatiebeheer
Een component die de benodigde functionaliteit biedt: zodat de informatie opgeslagen
in Open Zaak verantwoord en duurzaam toegankelijk blijft en tijdig vernietigd kan wor-
den. We gaan hierbij uit van de standaard ZGW api’s, zodat de component in principe
ook geschikt is voor andere zaak en documentregistraties dan Open Zaak.
We willen ervoor zorgen dat gemeenten geen apart DMS met bijbehorende RMA functio-
naliteit hoeven aan te schaffen. Als gemeenten er wel voor kiezen om een DMS te koppe-
len aan de documentenregistratie, moet de te ontwikkelen functionaliteit ook werken.
Berichten
MijnServices uit omnichannel.
Beslisregels
Bijvoorbeeld DMN (decision modelling notation) zit in camonda.
Betalen
Nog niet ontwikkeld, wel in ontwerp : generieke betaalservice om toe te voegen aan het
platform.
Document
generatie
Kan opgelost worden met smart documents, verder nog geen opensource oplossing
voor.
FSC*
FSC is een standaard waarmee gestandaardiseerd wordt op connectiviteit, waardoor
handmatige handelingen geautomatiseerd worden en organisaties een stapje richting
technische interoperabiliteit zetten.
Gegevens-
woordenboek
Vastlegging van informatiemodellen van Producten en Diensten van de gemeente.
GEM
Team Gem ontwikkelt een virtuele assistent, inzetbaar voor 17 miljoen inwoners voor alle
Nederlandse gemeenten in meerdere kanalen. Deze virtuele assistent is persoonlijk en
intelligent, kan vragen beantwoorden of routeren naar de juiste kanalen (live chat, web-
sites en andere portalen/kanalen).

## Page 37

37/96
Propositie
Common Ground
GGM*
Concreet biedt het GGM informatie modellen die gemeenten helpen om een eenduidige
blik te krijgen op alle gegevens van de gemeente waardoor ze versneld kunnen inspelen
op informatiegestuurd werken vraagstukken. We weten welke gegevens we hebben en
waar ze zitten. Een wereld van mogelijkheden gaat hiermee open om beter te kunnen
sturen in beleidsdomeinen die sterk aan verandering onderhevig zijn, denk aan het soci-
aal domein, gebiedsontwikkeling, ondermijning.

Daarnaast draagt het bij aan een van de basisprincipes van common ground (namelijk het
lostrekken van gegevens en applicaties).
Haal Centraal
Haal Centraal heeft API’s (Application Programming Interfaces) ontwikkeld waarmee uw
gemeente basisgegevens rechtstreeks bij de landelijke registraties kan bevragen. Dat is
beter, sneller en goedkoper.
Haven*
Haven is een generieke laag die past binnen de diversiteit van IT systemen van een ge-
meente. Deze laag maakt de verbinding tussen ontwikkelde applicaties en de IT infra-
structuur die gemeenten gebruiken. Hiermee zijn applicaties niet meer afhankelijk van
één IT infrastructuur. Applicaties kunnen overal gehost worden zonder ze aan te moeten
passen aan de specifieke infrastructuur waarop ze moeten draaien.
Huishoudboekje
Huishoudboekje ontzorgt inwoners die beperkt financieel redzaam zijn, voordat financiële
problemen ontstaan.
Intergraal
klantbeeld
Een integraal klantbeeld bevat alle toegestane relevante klantgegevens die nodig zijn om
een optimale dienstverlening te bieden.Een integraal klantbeeld kan een burger, bedrijf
of instelling inzicht bieden in welke gegevens er bekend zijn bij een gemeente. Het inte-
graal klantbeeld ondersteunt ook medewerkers. Een medewerker van een klantcontact-
centrum kan bijvoorbeeld in het overzicht zien wanneer en met welke medewerker een
klant contact heeft gehad.
KISS/KCC
Systeem voor call agents voor ondersteuning call afhandeling en raadplegen van inte-
graal klantbeeld.
Logging
Actief dossier BZK. Rotterdam en Nijmegen hebben het voornemen hier ook mee aan de
slag te gaan.
GZAC
Het Generiek Zaakafhandelcomponent (GZAC) is het initiatief van tien samenwerkende
gemeentes. Het is een generieke oplossing voor het afhandelen van een breed scala aan
gemeentelijke processen. GZAC is een vertaling van het internationale gangbare concept
Case Management naar het bij de Nederlandse overheid gebruikelijke Zaakgericht wer-
ken.
Meer plugins
Gekoppeld aan een applicaties, je hebt contribution guidelines voor plugings. een sta-
bielere code vorm om systsemen te laten koppelen .

## Page 38

38/96
Propositie
Common Ground
MijnZaken*
Als onderdeel van het VNG-project Omnichannel aanpak zetten gemeenten in op het
realiseren van een MijnZaken service. Dit is een gebruiksvriendelijke oplossing die inwo-
ners, ondernemers en medewerkers op een transparante en eenvoudige manier inzicht
geeft in de status van de aanvraag van een product of een dienst.
NL Design
Overheidsorganisaties hebben veel overlap in de online diensten die ze bouwen. Die
overlap maakt samenwerken logisch. Want als we dezelfde uitdagingen hebben, kunnen
we vast ook van elkaar leren in de oplossingen. Van formulieren (eenvoudig of complex)
tot zaaksystemen. Van digitale processen tot complexe kaarten. Al dit soort websites en
apps willen we toegankelijk, inclusief en gebruiksvriendelijk opleveren.
NL Portal
OpenSource Mijnomgeving voor Mijnservices, mijnzaken , MijnProfiel en gemeentespeci-
fieke thema’s zoals sociaal domein, subdisies, parkeren, belasting.
Objectenregistratie
De verschillende bestaande (geo) basisregistraties (waaronder BGT, BAG en WOZ) moe-
ten meer samenhang gaan vertonen. Met de samenhangende objectenregistratie (SOR)
kunnen gegevens efficiënt worden gewonnen en bijgehouden. Ook bevordert SOR inte-
graal gebruik van deze gegevens in bestaande werkprocessen (zoals het heffen van be-
lasting) en bij de aanpak van maatschappelijke opgaven in het fysieke domein (zoals de
stikstofproblematiek of de energietransitie).
Openformulieren
Met Open Formulieren kunnen beheerders snel slimme formulieren realiseren. Er zitten
ontzettend veel mogelijkheden in Open Formulieren. Inloggen via DigiD, eHerkenning,
eIDAS of Azure AD voor medewerkers. Velden kunnen uit diverse bronnen worden
voor-ingevuld afhankelijk van de inlogmethode. Middels logica regels kunnen allerlei
interacties in het formulier worden gebouwd en hele berekeningen worden uitgevoerd.
Er kan betaald worden via Ogone en nog veel meer.
OpenKlant
Registratiecomponent voor de opslag en ontsluiting van klantgegevens volgens de Klan-
tinteracties API-specificatie.
Open-stad
OpenStad biedt een open source platform waarmee je eenvoudig interactieve websites
kunt maken voor jouw participatieprojecten.
Open-webconcept
Open Webconcept is ontstaan vanuit de overtuiging dat de digitale dienstverlening voor
gemeenten innovatiever en voordeliger kan. Het doel is praktisch samenwerken tussen
gemeenten en leveranciers om doorontwikkeling, flexibiliteit en continuïteit te realiseren
bij de digitale dienstverlening. Binnen het Open Webconcept ontwikkelen gemeenten
samen online toepassingen en dataservices.
Openzaak
Open Zaak is een moderne, open source gegevens- en services-laag om zaakgericht wer-
ken te ondersteunen zoals voorgesteld in de onderste 2 lagen van het Common Ground
5-lagen model.

## Page 39

39/96
Propositie
Common Ground
Openzaakbrug
Dit team werkt aan een manier om gefaseerd vanuit de oude wereld over te gaan naar
het nieuwe Zaakgericht werken. Hiermee wordt het mogelijk om de gegevens in de nieu-
we wereld te brengen en de in contract zittende koppelingen te blijven gebruiken.
Patronen en techni-
sche communicatie
Onderdeel van dienstverleningsplatform architectuur, uitgewerkt in een centrale wiki:
https://raakvlak.notion.site/raakvlak/Common-Ground-patronen-6c5cd1b88fe24953bdf-
ca70a4a61f2c2
Output
management
wordt ingevuld met outputmanagement (OMC) in combinatie met notifynl, deze com-
ponent verzorgt sms, mail, printen, postprinten en koppeling met berichtenbox en kan
uitgebreid worden met andere uitgaand kanalen
Inputmanagement
In ontwerp octobox, dat betekent dat je alle kanalen hierboven koppeld aan de zaakre-
gistratie dus aan de datalaag. Het wordt gelijk gekoppeld aan het dienstverleningsplat-
form conform patroon aanvraag. Zoals de aansluiting van e-formulieren nu ook ontwor-
pen is
Procesbouw-
blokken
Hoort bij GZAC valtimo . Kleine subprocessen die je in elke procesimplementatie kan
hergebruiken (https://gzac.gitbook.io/product-docs/product-management/plugins) Een
voorbeeld van een bouwblok is ‘Aanmaker Zaak’ ‘Klantvraag/Taak’ ‘Zaakstatus zetten’ en
‘Afsluiten Zaak’
Producten en
dienstencatalogus
Gelijk aan Amazon en bol.com, vastlegging van producten- en dienstgegevens ter be-
hoeve van automatisering. Denken aan formulier url, bedrijfsregels
Relaties
Intergraal gezinsbeeld
Signalen
Signalen is de Open Source software van, voor en door Nederlandse gemeenten voor het
ontvangen en afhandelen van meldingen uit de openbare ruimte.
Taken
Interne taken voor gemeenten (van gemeenteambtenaar 1 naar gemeenteambtenaar 2)
Taken voor
externen
Mijnservices, programma Omnichannel.
Uitrol scripts
Helmcharts, Nodig in de hostinglaag voor uitrol
Verzoeken
Eindproduct van elk aanvraagformulier, een begrip in de datalaag. Het ontkoppelpunt
tussen inputmanagement en afhandeling
Virtueel inkomens
loket
Het Virtueel Inkomsten Loket is een open source project, dat werkt aan een oplossing
waarbij inwoners met een simpele druk op de knop alle regelingen waar zij recht op heb-
ben kunnen aanvragen. Een groot deel van die aanvragen kan ook direct en automatisch
worden goedgekeurd via Virtueel Inkomsten Loket.

## Page 40

40/96
Propositie
Common Ground
ZAC Dimpact
Zaakapplicaties voor eenvoudige zaakprocessen
ZWG API
De API-standaarden voor Zaakgericht werken stellen gemeenten in staat om de informa-
tievoorziening rondom zaakgericht werken in te richten volgens de informatiekundige
visie Common Ground. Hiermee zetten ze een eerste stap in de richting van de moderni-
sering van het ICT-landschap

## Page 41

41/96
Propositie
Common Ground
Bijlage 2 – Kwalitatieve en kwantitatieve doorkijk

## Page 42

0





12 februari 2024
Norbert de Blaay / KokxDeVoogd


Kwalitatieve en Kwantitatieve Doorkijk
Common Ground
Effecten na implementatie informatiekundige visie
Versie 2.2

## Page 43







Pagina 1 van 44

Inhoudsopgave
Managementsamenvatting ........................................................................................................ 3
1. Context ............................................................................................................................. 11
1.1
Inleiding en gekozen uitgangspunten ......................................................................................... 11
1.2
Aanleiding ................................................................................................................................... 12
1.3
Vraagstelling................................................................................................................................ 12
1.4
Afbakening .................................................................................................................................. 13
1.5
Werkwijze en verantwoording .................................................................................................... 15
2. Eindbeeld Common Ground en Samen organiseren ............................................................ 16
2.1
Inleiding ....................................................................................................................................... 16
2.2
Doel ............................................................................................................................................. 16
2.3
Basisgedachte Common Ground................................................................................................. 17
2.4
Vijflagen architectuur .................................................................................................................. 18
2.5
Autonome ontwikkeling .............................................................................................................. 19
2.6
Termijn ........................................................................................................................................ 20
2.7
Transformatie en transitie .......................................................................................................... 20
2.8
Softwareleveranciers .................................................................................................................. 20
3. Huidige situatie ................................................................................................................. 22
3.1
Inleiding ....................................................................................................................................... 22
3.2
Informatievoorziening................................................................................................................. 22
3.3
Huidige kosten ............................................................................................................................ 24
4. Kwalitatieve effecten ......................................................................................................... 27
4.1
Inleiding ....................................................................................................................................... 27
4.2
Overzicht kwalitatieve effecten .................................................................................................. 27
4.3
Maatschappij ............................................................................................................................... 27
4.4
ICT ............................................................................................................................................... 28
4.5
Werkprocessen ........................................................................................................................... 29
4.6
Stakeholders ............................................................................................................................... 29
5. Kwantitatieve effecten ...................................................................................................... 31
5.1
Inleiding ....................................................................................................................................... 31
5.2
Overzicht kwantitatieve effecten ................................................................................................ 31
5.3
Maatschappij ............................................................................................................................... 31
5.4
ICT ............................................................................................................................................... 32
5.5
Werkprocessen ........................................................................................................................... 32

## Page 44







Pagina 2 van 44

5.6
Stakeholders ............................................................................................................................... 33
6. Investering ........................................................................................................................ 35
6.1
Inleiding ....................................................................................................................................... 35
6.2
Overzicht ..................................................................................................................................... 35
6.3
Investering .................................................................................................................................. 35
6.4
Transitiekosten ............................................................................................................................ 37
6.5
(Structurele) Beheerlasten .......................................................................................................... 38
BIJLAGEN ................................................................................................................................. 40
BIJLAGEN 1: Huidige kosten ...................................................................................................... 41
BIJLAGE 2: Betrokken organisaties ............................................................................................ 43
BIJLAGE 3: EffectenArena ......................................................................................................... 44

## Page 45







Pagina 3 van 44

Managementsamenvatting
Inleiding
Voor u ligt een doorkijk met de kwalitatieve en kwantitatieve effecten van de informatiekundige visie van
Common Ground. Deze is door KokxDeVoogd opgesteld in opdracht van het programma Common Ground.
De Doorkijk gaat over de effecten van het geheel realiseren van de gemeentelijke informatiekundige visie
Common Ground. Het gaat niet over de kosten en baten van de propositie Common Ground waar deze
Kwalitatieve en Kwantitatieve Doorkijk Common Ground onderdeel van uitmaakt, maar over effecten voor
gemeenten, andere overheden en - op onderdelen – leveranciers, wanneer deze informatiekundige visie op
termijn in heel Nederland gerealiseerd zou zijn.
Preambule
Vooraf aan het lezen van deze Kwantitatieve en Kwalitatieve Doorkijk Common Ground is een belangrijke
kanttekening te maken; In deze Doorkijk is voor een eerste keer geprobeerd de verschillende kwalitatieve
effecten bij elkaar te brengen en naar (financiële) kwantitatieve effecten te vertalen. Dat is niet gemakkelijk
gebleken.

Dat komt in de eerste plaats omdat er – aan het begin van de ontwikkeling Common Ground – nog slechts
in zeer beperkte mate financiële ervaringsgegevens beschikbaar zijn. Als tweede komt dat doordat er tot
nog toe weinig tot geen specifiek onderzoek is gedaan naar financiële effecten van het implementeren van
de informatiekundige visie van Common Ground. Er is daardoor beperkte informatie over financiële
effecten beschikbaar. Als derde komt dat doordat ICT-kosten, en in het bijzonder -investeringen, bij
gemeenten vaak lastig uit de financiële administratie zijn te halen, doordat deze kosten vaak niet specifiek
gelabeld zijn. Als vierde komt dat doordat er wel een eenduidig beeld is wat Common Ground is, maar nog
verschillend wordt gedacht over de wijze waarop Common Ground door iedereen bereikt kan worden.

Het gevolg van bovenstaande is dat we ons op dit moment moeten beperken tot het beschrijven van een
hefboom met daaruit volgend een financiële redeneerlijn voor de realisatie van de informatiekundige visie
Common Ground. Dit betreft een hefboom waarbij investeringen in dienstverlening leiden tot lagere kosten
in met name de primaire werkprocessen. Bedragen in deze Kwalitatieve en Kwantitatieve Doorkijk
Common Ground zijn daarom nooit absoluut, maar bijna allemaal 'in orde grote van’, ‘grove inschattingen’
en veelal gebaseerd op aannames die gemaakt zijn door de schrijvers van dit document. Dat heeft in
overleg met de opdrachtgever tot een aanpassing van de opdracht aan KokxdeVoogd geleid. In plaats van
de oorspronkelijke vraag om een Business Case op te stellen, is ervoor gekozen om een Kwalitatieve en
Kwantitatieve Doorkijk voor het realiseren van de informatiekundige visie Common Ground op te stellen.
Volgens de Board levert de Kwalitatieve en Kwantitatieve Doorkijk in ieder geval belangrijke
aanknopingspunten op voor Common Ground.

In deze managementsamenvatting wordt als eerste ingegaan op de samenhang tussen Common Ground en
‘Samen Organiseren’. Als tweede en derde wordt kort ingegaan op, respectievelijk, de huidige situatie en

## Page 46







Pagina 4 van 44

het wekend perspectief van Common Ground. Als laatste staan de conclusies en de aanbevelingen in deze
managementsamenvatting opgenomen.
Algemeen
De overheid staat voor grote maatschappelijke opgaven. Bij de Tweede Kamerverkiezingen waren de
belangrijkste thema’s: bestaanszekerheid, kansengelijkheid, asiel en migratie, zorg en ondersteuning,
verduurzaming en de krapte op de arbeidsmarkt1. Gemeenten hebben op al deze thema’s een belangrijke
rol. Al deze thema’s vragen van gemeenten een brede kijk, een integrale aanpak en een goede
samenwerking met andere stakeholders. Een belangrijke voorwaarde is dat gemeenten beschikken over
een moderne gemeentelijke informatievoorziening.

Gemeenten ervaren echter grote knelpunten met de huidige informatievoorziening. Zo is het zeer lastig om
gegevens te delen, er wordt langs elkaar heen gewerkt en er zijn wel standaarden maar die worden lang
niet altijd door iedereen en overal gebruikt. Als de huidige informatiearchitectuur niet drastisch wordt
aangepakt, loopt naar verwachting de gehele gegevensuitwisseling van overheden vast2, kunnen
gemeenten simpelweg niet meer aan de wettelijke eisen voldoen en zullen de huidige kosten van
applicaties naar verwachting drastisch blijven stijgen.
Samen Organiseren
Gemeenten werken veel samen. Soms omdat het moet, zoals bij wettelijke verplichtingen, en soms omdat
een vraagstuk op regionaal niveau speelt, zoals bij zorg, onderwijs of de arbeidsmarkt. En soms werken
gemeenten ook vrijwillig samen omdat dit hen sterker maakt, waarbij het lang niet altijd om het verlagen
van kosten gaat, maar bijvoorbeeld om het verbeteren van de kwaliteit van de dienstverlening of het
verminderen van kwetsbaarheden in de werkprocessen.
‘Samen werken aan één krachtige lokale overheid: dat is hét antwoord van gemeenten in deze tijden van
snelle digitalisering. ‘De burger raakt de weg kwijt’, zo melden WRR en Nationale Ombudsman. Het roer
moet om, het moet eenvoudiger, sneller en beter. Nieuwe technologische ontwikkelingen volgen elkaar in
rap tempo op. Steeds meer gemeenten beseffen dat ze de handen ineen moeten slaan en de krachten nog
meer moeten bundelen om de technologische ontwikkelingen optimaal in te zetten.
'Samen organiseren' is het leidende principe van alles wat gemeenten, ondersteund door de VNG, doen
binnen de Gezamenlijke Gemeentelijke Uitvoering (GGU). De GGU heeft tot doel als één lokale overheid de
dienstverlening te verbeteren door een doelgerichte en efficiënte organisatie op te zetten waarmee
gemeenten kunnen anticiperen op de toekomst’.3.
Samen organiseren is belangrijk voor Common Ground. Common Ground zou in principe zonder kunnen,
maar om de mogelijke kwalitatieve en kwantitatieve effecten van de informatiekundige visie uiteindelijk te
kunnen realiseren is ‘samen organiseren’ een essentiële randvoorwaarde.


1 'Kwesties voor het kiezen 2023, SCP 6 november 2023
2 Stand van de uitvoering, 2023, pagina 25
3 Bron: https://vng.nl/samen-organiseren/gemeenten-doen-het-samen.

## Page 47







Pagina 5 van 44

Huidige situatie
Om ‘Samen Organiseren’ mogelijk te maken moet een aantal knelpunten in de huidige gemeentelijke
administratie (producten, diensten en processen) en informatievoorziening (applicaties, apps en
infrastructuur) worden opgelost:
•
Samenwerking gemeenten: Gemeenten werken al lang samen en werken ook steeds intensiever
samen. Toch verloopt samenwerking vaak niet naar verwachting, waardoor er een negatief beeld over
samenwerkingen met andere gemeenten bestaat. Dit terwijl veel bestuurders weten dat het
onmogelijk is om de gemeentelijke taken zonder samenwerking met anderen te realiseren. Het blijkt
vaak moeilijk om te komen tot gezamenlijke afspraken over proces of inrichtingen. Vaak ziet men
vooral de afwijkingen in plaats van de overeenkomsten.
•
Gebruik van standaarden: Verder is het berichtenverkeer tussen de verschillende informatiesystemen
niet voldoende gestandaardiseerd. De berichtenstandaarden zijn vaak complex en open voor
interpretatie waardoor de verwachtingen en het resultaat niet overeenkomen. Dit leidt ertoe dat de
gegevensuitwisseling met ketenpartners volledig dreigt vast te lopen.
•
Gebruik gekopieerde data: In de gemeentelijke informatiearchitectuur is een indeling ontstaan
gebaseerd op front-, mid-, en backoffice-systemen. Dit heeft ertoe geleid dat het kopiëren van data
voor e-dienstverlening in de hand is gewerkt. Om de gekopieerde data up-to-date te houden zijn er
gegevensmagazijnen en distributie- en synchronisatiemechanismes geïntroduceerd wat de
informatiearchitectuur complexer heeft gemaakt en daarmee ook duurder en foutgevoeliger.
•
Invulling opdrachtgeversrol: Zo kunnen gemeenten hun opdrachtgeversrol vaak nog beter invullen.
Gemeenten hebben in opdrachtgever/opdrachtnemer-overleggen nu nog onvoldoende invloed op de
manier waarop leveranciers verwerking van data binnen die systemen hebben vormgegeven. Dit leidt
ertoe dat gemeenten informatiesystemen gebruiken die niet altijd even goed passen binnen de
gemeentelijke informatiearchitectuur en niet altijd voldoende aansluiten op lokale gemeentelijke
processen, producten, diensten en bedrijfsvoering. Om dat laatste punt toch beter tot stand te brengen
is er relatief veel maatwerk nodig. Dit brengt vaak additionele en hoge structurele kosten met zich mee.
•
Aantrekken en vasthouden expertise: Als laatste is het voor gemeenten lastig om eigen kennis en
expertise in huis te halen. Er ontbreken specialisten door de schaal van uitvoering, waardoor er veelal
generalistische functies zijn. Dit heeft gemeente afhankelijk gemaakt van de specialistische kennis en
expertise die bij leveranciers aanwezig is.
Respondenten hebben aangegeven dat het nul-scenario, ‘niets doen’, oftewel de huidige situatie laten
bestaan, geen optie is in het licht van 1) ‘Samen Organiseren’, 2) het betrekken van de juiste expertises en
3) de krapte op de arbeidsmarkt. De informatiekundige Visie Common Ground is dan ook erg belangrijk om
door te zetten.



## Page 48







Pagina 6 van 44

Conclusies
De Kwalitatieve en Kwantitatieve Doorkijk Common Ground heeft geleid tot de volgende conclusies:
•
Toegevoegde waarde: Gesprekken, over de mogelijke toegevoegde waarde van de realisatie van de
informatiekundige visie Common Ground voor grote groepen gemeenten, leiden tot waardevolle
inzichten over welke informatie en beelden er bestaan en wat er nodig is voor een eerstvolgende
concrete stap.
Er zijn initiatieven gebaseerd op Common Ground (bijvoorbeeld Signalen). Het is zeer positief dat deze
initiatieven ook daadwerkelijke positieve effecten laten zien die in lijn liggen met de onderliggende
rapportage.
•
Kwalitatieve baten: Respondenten verwachten voldoende kwalitatieve baten voor het realiseren en
beheren van een eigentijdse informatievoorziening (zie schema), conform de informatiekundige visie
Common Ground.
De informatiekundige visie leidt tot een moderne ICT-infrastructuur met betere dienstverlening voor
inwoners en bedrijven, betere gegevensuitwisseling met andere overheden en stakeholders,
efficiëntere en effectievere ambtelijke werkprocessen en nieuwe vormen van (proactieve)
dienstverlening.
•
Hefboom: Naar verwachting leiden, volgens de respondenten, de investeringen (1a en 1b en 3) in de
informatiekundige visie (toename van de ICT-kosten) tot lagere kosten in de primaire werkprocessen
(2) van de gemeenten. In het onderzoek hebben we dit de hefboom (oftewel de verschuiving van
financiële middelen van primaire processen naar ICT) genoemd.



## Page 49







Pagina 7 van 44

•
Investeringen (1a): Voor het realiseren van de informatiekundige visie zijn omvangrijke investeringen
nodig. Het betreft investeringen in het bouwen van de verschillende onderdelen op basis van de
informatiekundige visie. De investeringen die hiervoor nodig zijn, blijken niet uit eerder onderzoek te
halen te zijn.
Navraag bij respondenten heeft tot zeer beperkte aanvullende bronnen geleid. Ook is onduidelijk of de
uiteindelijke investeringen van de gemeenten zijn, of dat het juist de marktpartijen zijn die investeren
(en die deze investeringen middels producten en diensten terugverdienen). Dat maakt dat de omvang
van de investeringen ook lastig te bepalen zal zijn. Op basis van andere ICT-investeringen4 is voor de
Kwalitatieve en Kwantitatieve Doorkijk toch een eerste grove inschatting van de kosten gemaakt. Te
denken valt aan een investering in de orde van grote van € 600 mln. tot € 700 mln.
Respondenten konden geen overall beeld geven van de benodigde investeringen. Op basis van
literatuuronderzoek is door de onderzoekers een grove inschatting gemaakt. Nader onderzoek naar de
omvang van de investeringen en de kwantitatieve aspecten van de autonome ontwikkelingen is zeer
wenselijk (ongeacht of gemeenten of marktpartijen dat financieren)
•
Structurele ICT-kosten (1b) De structurele gemeentelijke kosten voor ICT zullen naar verwachting
eerst stijgen, als gevolg van de ontwikkeling van componenten en implementatie van de
informatiekundige visie. Het kost naar verwachting veel capaciteit om te komen tot een gezamenlijke
vraag aan de markt en (eventueel) de ontwikkeling van componenten. Maar er zijn mogelijk ook
besparingen in de ICT-kosten, doordat er veel meer specialisatie gaat plaatsvinden. Veel van de
generalistische functies zullen naar verwachting gaan verdwijnen, waardoor op een grotere schaal de
uitvoering kan worden opgepakt. Dat leidt tot mogelijk lagere kosten. Dat zou mogelijk tot een
besparing in de orde van grote van € 200 tot € 300 mln. kunnen leiden.
Ook verandert er mogelijk iets in de wijze waarop met de marktpartijen wordt omgegaan. Dat leidt
naar verwachting tot minder licenties (en minder licentiekosten) en tot meer dienstverlening en
services van marktpartijen. Dat zou mogelijk tot lagere kosten in de orde van grootte van € 100 mln.
kunnen leiden, maar ook dat is niet met zekerheid te zeggen. Het lijkt in eerste instantie echter niet
hetgeen waarop de grote besparing van de informatiekundige visie te behalen is.
Niet alle respondenten hebben aangegeven te verwachten dat deze besparing realistisch is, omdat er
naar verwachting andere of nieuwe taken voor terugkomen. De verwachting van deze respondenten is
dat er op basis van de implementatie van Common Ground nieuwe vragen ontstaan, waarvoor andere
arbeidskrachten nodig zijn, bijvoorbeeld data analisten in plaats van administrateurs.
•
Structurele kosten primaire processen (2): De verwachting is dat een relatief grote besparing in de
primaire werkprocessen te behalen valt. Na implementatie van de informatiekundige visie zullen met
name de personeelskosten lager zijn. Werkprocessen worden in het geheel van de implementatie van
Common Ground in een zeer grote mate geautomatiseerd, waardoor veel standaard dossiers in de
administratieve processen digitaal kunnen worden afgehandeld (zonder of met beperkte tussenkomst


4 Digitaal Stelsel Omgevingswet, business case Dimpact, en Services.

## Page 50







Pagina 8 van 44

van de mens). Ook zal het aan inwoners en ondernemers beschikbaar stellen van kwalitatief goede
data en statusinformatie over hun dossier, tot besparingen leiden.
Hierdoor zal naar verwachting veel minder personeel nodig zijn (lagere kosten) én zal er ruimte zijn om
voor de menselijk maat, doordat de bijzondere dossiers juist wel handmatig opgepakt kunnen worden
(hogere kosten). Dat leidt volgens ons uiteindelijk tot lagere kosten. Hoeveel lager de
personeelskosten zijn, is niet op basis van een specifiek onderzoek te bepalen. Op basis van onze
inschattingen zou dat kunnen leiden tot zeer significante besparingen omdat een groot gedeelte van
de gemeentelijke ambtenaren aan deze administratieve processen werkt. Wij denken aan een bedrag
in de orde van grote van € 1 tot € 2 mld. per jaar. Het is echt nodig (en zeer wenselijk) om hier nader
onderzoek naar te doen.
Niet alle respondenten onderschrijven het bovenstaande. Zo stellen respondenten de vraag of
bovenstaande besparingen (geheel) toe te schrijven zijn aan het realiseren van een informatiekundige
visie Common Ground. Gemeenten kunnen ook zonder de informatiekundige visie Common Ground
beslissen om primaire processen anders in te richten. Ook stellen respondenten dat veel van de
gemeentelijke processen (zoals met het zaakgericht werken) al hebben geleid tot optimalisatie van
werkprocessen. Besparingen zouden daardoor mogelijk kleiner zijn.
•
Transitiekosten (3): Het implementeren van de informatiekundige visie gaat met een grote
gemeentelijke transformatie gepaard. Het vraagt niet alleen het opgeven van een deel van de
soevereiniteit, maar ook veranderingen in de gemeentelijke organisatie. Het onderzoek dat daarvoor,
naar de transitiekosten voor de implementatie van het DSO, is gedaan, is daarvoor een mogelijk bron.
De totale transformatie zou op basis daarvan wel eens in de orde van grootte van € 3,6 mld. tot € 5,2
mld. kunnen uitkomen. Het betreft in principe eenmalige kosten die gemeenten in eerste instantie zelf
moeten dragen. Het betreft kosten die boven op de investeringskosten komen. Pas na het realiseren,
(dat wel 15 jaar kan duren) kunnen deze kosten naar verwachting worden terugverdiend door lagere
personeelskosten in de primaire processen.
Over de omvang van de transitiekosten hebben respondenten geen uitspraak gedaan, omdat een
beeld daarvan ontbreekt. Dit is een beeld dat door de onderzoekers is opgenomen op basis van
literatuuronderzoek en expertise.



## Page 51







Pagina 9 van 44

Hieronder staan de bovenstaande punten schematisch weergegeven:


Aanbevelingen
Op basis van voorgaande doen we de volgende aanbevelingen:
•
Uitvoeren van nader onderzoek naar de ontbrekende kwantitatieve aspecten. Het betreft onderzoek
naar de benodigde investering voor het realiseren van de Informatiekundige visie Common Ground en
datgene wat daarvoor nodig is bij gemeentelijke organisaties en bij een centrale regiefunctie.
•
Verdiepen van deze Kwalitatieve en Kwantitatieve Doorkijk Common Ground: gezien de korte
doorlooptijd en de beperkt beschikbare informatie over met name de kwantitatieve kosten en baten
stellen we voor om de Doorkijk in een publiek private samenwerking verder te verdiepen met speciale
aandacht voor de gehanteerde aannames. Deze verdieping kan ook leiden tot een nuancering van de
kwantitatieve gegevens door autonome technologische ontwikkelingen, d.w.z. de ontwikkelingen in de
stand van de techniek die ook zonder de visie Common Ground plaatsvinden, waar gemeenten,
softwareleveranciers en ketenpartners van profiteren.
•
Om de bovenstaande kwalitatieve en kwantitatieve effecten van Common Ground te kunnen
realiseren, is het, naast ‘samen organiseren’, noodzakelijk dat een aantal randvoorwaarden wordt
ingevuld. Uiteindelijk kunnen deze effecten naar onze verwachting op termijn alleen worden
gerealiseerd als deze randvoorwaarden voldoende worden ingevuld. Dat hoeft allemaal niet direct, en
hoeft zeker niet eerst gedaan te worden, maar daaraan zal de komende jaren stap-voor-stap wel
gewerkt moeten worden. Het betreft de volgende randvoorwaarden.

## Page 52







Pagina 10 van 44

o Urgentie onderkennen – niets doen is geen optie; als eerste is het van belang dat gemeenten de
urgentie onderkennen. Voor een belangrijk deel hebben gemeenten die urgentie ook al onderkend.
Er wordt al hard gewerkt o.a. door een groep van koplopergemeenten. Er is echter ook een grote
groep van middelgrootte en kleinere gemeenten waar dat minder of niet het geval is. Het is van
belang dat ook die gemeenten de urgentie voldoende gaan onderkennen om open te staan voor de
ontwikkeling van Common Ground.
o Klein beginnen en opschalen: Verschillende gemeenten zijn al begonnen om stap voor stap te
werken volgens de informatiekundige visie Common Ground. Dat gaat om vaak kleinere (primaire)
werkprocessen waarmee ervaringen worden opgedaan, die vervolgens beschikbaar worden gesteld
aan de andere gemeenten. Het is van groot belang voor het slagen van de informatiekundige visie
dat deze initiatieven voldoende ruimte krijgen. Dat zorgt voor beweging en voorkomt dat
gemeenten op elkaar gaan wachten.
o Centrale regie organiseren: Het realiseren van de informatiekundige visie vraagt om een centrale
regie. Verschillende respondenten hebben aangegeven dat deze regie zeer belangrijk is voor het
slagen van Common Ground. Een dergelijke regierol zou ervoor moeten zorgen dat een heldere
strategie wordt ontwikkeld, een concreet plan van aanpak wordt opgesteld en een realistische
planning beschikbaar komt. Dit leidt tot sturing en uitvoeringskracht: afweging en prioritering,
kennisopbouw en inzet van capaciteit en financiering en verantwoording. Centrale regie zal zeer
behulpzaam zijn bij de positionering van gemeenten (als eigenaar of opdrachtgever) richting
marktpartijen. Het zorgt voor grip en sturing op de eigen gemeentelijke informatievoorziening.
o Afdwingen van standaardisatie: Dit is een van de centrale onderdelen om de informatiekundige
visie technisch te kunnen realiseren. Het vraagt erom dat standaarden met gemeenten en
marktpartijen ontwikkeld worden en ook daadwerkelijk als standaard worden vastgesteld.
Het vraagt er ook om dat het gebruik van de standaarden afgedwongen wordt, zodat ook iedereen
conform de standaarden gaat werken en oude standaarden (kunnen) worden uitgefaseerd. Dit
zorgt voor een besparing van de kosten bij leveranciers en zorgt ervoor dat schaarse personele
capaciteit kan worden vrijgespeeld.
o Zicht op financiering: Voor het realiseren van de informatiekundige visie Common Ground zijn
financiële middelen nodig voor de investeringen. Dat kan de markt doen, maar de investeringen
kunnen ook door de overheden worden gedaan. Voor het realiseren van Common Ground is nog
geen concreet financieel plan opgesteld. Er wordt nagedacht over de wijze van financiering, maar
nader onderzoek is noodzakelijk.
o Tijd, betrokkenheid en doorzettingsvermogen: Een dergelijk traject vraagt, naar onze mening, dan
ook in de eerste plaats om tijd; het is onverstandig om dit overhaast te doen. Het vraagt een
gedegen voorbereiding en een gedragen plan bij gemeenten. Het vraagt ook om een duidelijke
sturing naar het eindresultaat van Common Ground, waarbij eenieder zich conformeert aan de
strategie en resultaten. Het vraagt om een duidelijke betrokkenheid van marktpartijen die ook zicht
hebben op een redelijk verdienmodel. Het vraagt om betrokkenheid van ketenpartners voor het
vinden van gezamenlijke oplossingen binnen de i-Overheid. Het vraagt om doorzettingsvermogen,
want er zullen ontegenzeggelijk tegenvallers zijn (zoals de overheid bijna altijd wel heeft bij ICT-
projecten).

## Page 53







Pagina 11 van 44

1. Context
1.1 Inleiding en gekozen uitgangspunten
Deze Doorkijk brengt de kwalitatieve en kwantitatieve effecten van de implementatie van de
informatiekundige visie Common Ground in beeld.

De Kwalitatieve en Kwantitatieve Doorkijk Common Ground gaat over de kwalitatieve en kwantitatieve
effecten van het realiseren van de gemeentelijke informatiekundige visie. Het gaat niet over de kosten en
baten van het programma Common Ground zelf maar over de effecten voor gemeenten en stakeholders
wanneer deze informatiekundige visie in heel Nederland is gerealiseerd.

In deze Kwalitatieve en Kwantitatieve Doorkijk Common Ground is voor een eerste keer geprobeerd de
verschillende effecten bij elkaar te brengen. Dat is niet gemakkelijk gebleken. Dat komt in de eerste plaats
omdat er – aan het begin van de ontwikkeling Common Ground – nog slechts in zeer beperkte mate
financiële ervaringsgegevens beschikbaar zijn. Als tweede komt dat doordat er tot nog toe weinig tot geen
specifiek onderzoek is gedaan naar financiële effecten van het implementeren van de informatiekundige
visie van Common Ground. Er is daardoor zeer beperkte informatie over financiële effecten beschikbaar.
Als derde komt dat doordat ICT kosten en in het bijzonder investeringen bij gemeenten vaak lastig uit
financiële administratie zijn te halen doordat deze vaak niet specifiek gelabeld zijn. Als vierde komt dat
doordat er wel een eenduidig beeld is wat Common Ground is maar nog verschillend wordt gedacht over
de wijze waarop het effect van Common Ground door iedereen bereikt kan worden.

Bij het opstellen van de Kwalitatieve en Kwantitatieve Doorkijk zijn de volgende uitgangspunten
gehanteerd:
•
Op hoofdlijnen worden de effecten van de informatiekundige visie Common Ground in kaart gebracht,
vanaf het moment dat deze visie bij alle gemeenten volledig is geïmplementeerd;
•
Gedetailleerd onderzoek naar kwalitatieve en kwantitatieve effecten van Common Ground ontbreken
aan het begin van de ontwikkeling nog. Ons onderzoek is gebaseerd op de beschikbare business cases,
beschikbare ervaringsgegevens, openbare bronnen en resultaten uit de gesprekken;
•
Er is geen planning voor het realiseren van de informatiekundige visie van Common Ground. Als termijn
voor het realiseren van de informatiekundige visie Common Ground is 15 jaren gehanteerd. Dat lijkt
een lange termijn, maar gezien de opgave is het nog maar de vraag of dat realistisch is.
•
Om de informatiekundige visie te kunnen implementeren wordt gebruikt gemaakt van de gedachte en
de filosofie van ‘Samen Organiseren’, dat wil zeggen het 1x ontwikkelen en bij alle gemeente (nu 342
keer) gebruiken;
•
In de Kwalitatieve en Kwantitatieve Doorkijk Common Ground wordt ervan uitgegaan dat het
programma Common Ground bijdraagt aan het realiseren van de informatiekundige visie – de
Kwalitatieve en Kwantitatieve Doorkijk Common Ground is geen second opinion op programma
Common Ground.

## Page 54







Pagina 12 van 44

In een aantal van de paragrafen die volgen staan nadere toelichtingen op het gebruik van de bovenstaande
uitgangspunten.
1.2 Aanleiding
Deze Kwalitatieve en Kwantitatieve Doorkijk Common Ground is opgesteld in opdracht van het programma
Common Ground. Dit programma heeft als doel om ervaringen die op verschillende plekken zijn opgedaan
met de toepassing van de visie Common Ground verder te ontwikkelen. Maar ook om de toepassingen in
een bredere context toe te passen.

In de huidige situatie zijn de 342 individuele gemeenten verantwoordelijk voor hun eigen
informatievoorziening. De informatievoorziening voldoet niet aan de eisen die daaraan door gemeenten
worden gesteld. Verder noopt de steeds groter wordende schaarste aan gekwalificeerd personeel en de
steeds groter wordende druk op budgetten, tot een collectieve benadering van een richting waarin een
veilige, moderne, flexibele en toekomstgerichte gezamenlijke gemeentelijke informatievoorziening zich kan
ontwikkelen. Het realiseren van de informatiekundige visie van Common Ground is daarvoor belangrijk.

Het is belangrijk om de informatiekundige visie te baseren op wat nodig is voor de maatschappelijke
opgaven. De toekomstbestendige gegevensontsluiting en - uitwisseling is bij al deze maatschappelijke
opgaven onmisbaar. Vandaar dat dit als prioriteit centraal staat in de jaarplannen van de GGU waarmee een
jaarlijkse uitvoeringsagenda ontstaat die richting geeft aan de nieuwe oplossingen die met Common Ground
worden nagestreefd5.

Deze Kwalitatieve en Kwantitatieve Doorkijk Common Ground is opgesteld om de effecten van de
implementatie van de informatiekundige visie Common Ground inzichtelijk te maken en bestuurders inzicht
te bieden in een mogelijk wenkend perspectief voor de verdere ontwikkeling.
1.3 Vraagstelling
Op basis van het bovenstaande is voor de Kwalitatieve en Kwantitatieve Doorkijk Common Ground de
volgende opdracht geformuleerd:
1. Stel op hoofdlijnen een Kwalitatieve en Kwantitatieve Doorkijk Common Ground op waaruit de effecten
van het implementeren van de informatiekundige visie Common Ground bij alle Nederlandse
gemeenten inzichtelijk worden gemaakt voor zowel gemeenten als de verschillende andere
stakeholders binnen de scope van de opdracht.
2. Maak op hoofdlijnen een raming van de verwachte globale financiële effecten van de transitie om de
informatiekundige visie Common Ground te implementeren bij gemeenten (en eventueel bij andere
stakeholders binnen de scope)


5 Uit Common Ground 2020 Concretisering van de meerjarige transitiestrategie, algemener geformuleerd.

## Page 55







Pagina 13 van 44

Deze opdrachten zijn vertaald in een aantal onderzoeksvragen. In deze Kwalitatieve en Kwantitatieve
Doorkijk Common Ground worden deze beantwoord:
a)
Wat zijn de huidige jaarlijkse kosten bij gemeenten (van de onderdelen die binnen de scope van het onderzoek
liggen)?
b)
Wie zijn daarbij de belangrijkste stakeholders? En welke effecten komen bij welke stakeholders te liggen?
c)
Wat zijn de globale financiële effecten van de transitie om de informatiekundige visie Common Ground bij
gemeenten en stakeholders te implementeren?
d)
Wat zijn de jaarlijkse kwantitatieve effecten (financieel) ná implementatie van de informatiekundige visie
Common Ground bij gemeenten?
e)
Welke kwalitatieve effecten zijn te verwachten van de implementatie van de informatiekundige visie Common
Ground?
f)
Welke voorwaarden of uitgangspunten zijn belangrijk om de kwalitatieve effecten (maatschappelijk baten) van
het Common Ground te realiseren?

De Doorkijk start met een nadere uiteenzetting van de visie Common Ground. Wat houdt de visie precies in
en wie zijn de relevante stakeholders? Daarna wordt de huidige situatie met betrekking tot de
informatievoorziening van gemeenten in kaart gebracht. Hoe is de informatievoorziening van gemeenten
opgebouwd en welke kosten brengt dit met zich mee? Daarna wordt er gekeken naar wat de
implementatie van de informatiekundige visie Common Ground inhoudt. Welke componenten van de
informatievoorziening veranderen en wat zijn hier de effecten van?

De beoogde effecten zijn (waar dat mogelijk is) beschreven vanuit de situatie dat de volledige
informatiekundige visie is geïmplementeerd. Deze effecten zijn waar mogelijk kwantitatief (financieel)
uitgewerkt en anders kwalitatief (maatschappelijk). Per effect is gekeken waar deze zich materialiseert; bij
gemeenten, stakeholders of leveranciers. Daarnaast is per effect bekeken wat de risico’s zijn op het niet
materialiseren van het kwalitatieve dan wel kwantitatieve effect. Dit moet een beeld geven van de voor- en
nadelen voor de verschillende betrokken stakeholders in de situatie als de informatiekundige visie is
geïmplementeerd.

Na het in kaart brengen van de huidige en de toekomstige situatie, is gekeken naar wat er nodig is om van
de huidige situatie naar de ideaal situatie te komen. Voor deze transitiefase is er gekeken naar de
investeringen die nodig zijn om de visie te implementeren, welke stakeholders hierbij betrokken zijn en wat
hun rol is in de transitie.

Als conclusie is er een zeer globaal inzicht van de benodigde investeringen en de mogelijke baten die de
implementatie van de informatiekundige visie Common Ground met zich mee brengt.
1.4 Afbakening
Het toepassen van de Common Ground-principes heeft effect op een groot deel van de som van alle ICT-
kosten van gemeenten. Op basis van de gesprekken schatten wij het effect in op ongeveer 50 tot 60% van
alle ICT-gerelateerde kosten. Te denken valt aan o.a. licentiekosten, maatwerkkosten, de service- en

## Page 56







Pagina 14 van 44

hostingkosten. Het raakt echter niet alle ICT-kosten. Het raakt bijvoorbeeld niet de kantoorautomatisering
van gemeenten. Uitgezonderd zijn ook de licenties van bijvoorbeeld Microsoft.

Het realiseren van de informatiekundige visie bij gemeenten heeft niet alleen effect op de structurele ICT-
kosten, maar heeft ook effecten op het primaire en secundaire proces van gemeenten. Het betreft primaire
processen van de publieke dienstverlening, sociaal domein, werk& inkomen, fysiek domein en leefbaar en
veiligheid. Met secundaire processen worden onder andere gedoeld op de werkprocessen van P&C,
financiële administratie en HR-processen. Medewerkers van gemeenten die aan de primaire en secundaire
processen werken gebruiken daarvoor tenslotte geautomatiseerde softwaresystemen.

Verder heeft Common Ground ook effect op verschillende stakeholders. Dat zijn als eerste de leveranciers
van software. Het betreft een aantal grote partijen zoals Centric, Pink Roccade, Visma Roxit en Conxillium
en een veelvoud aan, in omvang, kleinere softwareleveranciers van de 400 tot 500 applicaties die
gemeenten momenteel gemiddeld hebben aangeschaft. Verder zijn dat ketenpartners van gemeenten. Dat
zijn overheden waarmee bijvoorbeeld gegevensuitwisseling plaatsvindt. Het betreft bijvoorbeeld het
Kadaster, de Kamer van Koophandel, het UWV en de Belastingdienst.

Inwoners en bedrijven zijn, zij het indirect, misschien wel de belangrijkste stakeholders. Deze nemen de
producten en diensten af die overheden aanbieden. Het betreft bijvoorbeeld een uitkering van het
werkbedrijf, een bouwvergunning en/of als gebruiker van de openbare ruimte.

Als afbakening van het onderzoek hanteren we de onderstaande vier kwadranten.


## Page 57







Pagina 15 van 44

1.5 Werkwijze en verantwoording
In de Kwalitatieve en Kwantitatieve Doorkijk Common Ground is het beperkt bestaande onderzoek
gecombineerd met openbare data en expertise van betrokkenen. Er is, zoals in de uitgangspunten
(paragraaf 1.1) wordt vermeld, geen aanvullend veldonderzoek verricht. Informatie over de kosten en
baten van Common Ground is, in onze constatering, echter zeer beperkt aanwezig. Op basis van de
beantwoording van bovenstaande vragen zijn de kwalitatieve en kwantitatieve effecten na implementatie
van de informatiekundige visie Common Ground bij alle Nederlandse gemeenten in kaart gebracht.
In eerste instantie is het onderzoek gestart met de vraag om een business case op te stellen. Hierin zouden
de kosten en de baten van het implementeren van de informatiekundige visie tegen elkaar worden
afgewogen. Al snel werd duidelijk dat de afweging van kosten en baten lastig bleek te zijn omdat
betrouwbare cijfers ontbraken. Dit is de aanleiding geweest de uiteindelijk rapportage ook anders in te
richten: gericht op kwalitatieve effecten en, slechts waar mogelijk, kwantitatieve effecten en breder dan
alleen de directe effecten van Common Ground. Dat heeft bij het opstellen van de rapportage geleid tot
discussie of alle kwantitatieve en vooral kwalitatieve effecten ‘toegerekend’ mogen worden aan Common
Ground. Sommige ontwikkelingen zouden namelijk ook autonoom kunnen plaatsvinden. Als onderzoekers
hebben wij gemeend dat daar nu op basis van het huidige materiaal lastig een knip in te maken is. Vandaar
dat in de titel de term ‘doorkijk’ is opgenomen.
Onze werkwijze is verder als volgt geweest:
•
Voor het in kaart brengen van deze kwalitatieve en kwantitatieve effecten is verder gebruik gemaakt
van interviews met verschillende experts, waaronder vertegenwoordigers van gemeenten en andere
stakeholders. Een lijst van betrokken organisaties waarmee is gesproken staat in bijlage 2.
•
Verder is een Effectenarena georganiseerd om de kwalitatieve effecten van het implementeren van de
informatiekundige visie in beeld te brengen. In bijlage 3 staat een nadere toelichting van de
effectenanalyse.
•
Verder wordt, uitdrukkelijk op hoofdlijnen, een eerste raming van de verwachte globale effecten
gemaakt. Deze raming hebben wij ook financieel vertaald. Dat hebben we gedaan op basis van
literatuur en aannames die wij als onderzoekers hebben gedaan. Het betreft expertmatige aannames.
•
Met de respondenten van het onderzoek zijn twee validatiesessies gehouden. De conceptrapportages
zijn met hen besproken. De resultaten van de validatiesessies hebben tot een aanscherping van de
rapportage geleid.
•
Op onderdelen herkennen respondenten zich niet in de onderbouwing. Daar waar dat zo is hebben we
dat ook aangegeven.

## Page 58







Pagina 16 van 44

2. Eindbeeld Common Ground en Samen Organiseren
2.1 Inleiding
In dit hoofdstuk staat het toekomstige eindbeeld kwalitatief beschreven. De vraag die in dit hoofdstuk
centraal staat is: hoe ziet de wereld eruit als de informatiekundige visie van Common Ground door
gemeenten is geïmplementeerd?
Hiervoor wordt als eerste het eindbeeld van Common Ground op hoofdlijnen beschreven (paragraaf 2.2.).
Vervolgens staan de basisprincipes opgenomen (paragraaf 2.3). Dit is alleen een beschrijving van het
eindbeeld van Common Ground, niet een beschrijving van de weg naar het eindbeeld toe, oftewel de
transitie naar het eindbeeld toe. In de gesprekken hebben we gemerkt dat daarover nog verschillende
beelden bestaan.
Vervolgens wordt als tweede het eindbeeld schematisch weergegeven (paragraaf 2.4.). Het betreft een
beschrijving van het vijflagenmodel, dat als architectuurmodel ten grondslag ligt aan de informatiekundige
visie Common Ground.
2.2 Doel
Samen werken aan één krachtige lokale overheid: dat is hét antwoord van gemeenten in deze tijden van
snelle digitalisering6. De burger raakt de weg kwijt, zo melden WRR en Nationale Ombudsman. Het roer
moet om. Het moet eenvoudiger, sneller en beter. Nieuwe technologische ontwikkelingen volgen elkaar in
rap tempo op. Bij steeds meer gemeenten komt het besef dat we de handen ineen moeten slaan en de
krachten nog meer kunnen bundelen.

Het is nodig om de vernieuwing in de digitale dienstverlening te versnellen. Daarvoor wordt een andere
manier van werken gebruikt: vernieuwende componenten worden één keer ontwikkeld om het uiteindelijk
bij zoveel mogelijk gemeenten toe te passen. We brengen de Gezamenlijke Gemeentelijke Uitvoering op
gang door deze samen te organiseren.

Hiermee kunnen we:
•
Aanzienlijke efficiencyvoordelen in de primaire werkprocessen realiseren;
•
Schaarse expertise en kennis van gemeenten bundelen;
•
Ruimte creëren voor lokaal maatwerk en autonomie;
•
Samen effectief en betrouwbaar zijn richting ketenpartners, het Rijk en marktpartijen.
‘Samen Organiseren’ is belangrijk voor Common Ground. Common Ground zou in principe zonder kunnen,
maar om de mogelijke kwalitatieve en kwantitatieve effecten van de informatiekundige visie uiteindelijk te
kunnen realiseren is ‘samen organiseren’ een essentiële randvoorwaarde.


6 Eén krachtige lokale overheid | VNG

## Page 59







Pagina 17 van 44

Deze Doorkijk gaat uit van het wenkende perspectief van Common Ground en beschrijft de situatie over 15
jaar, waarin alle Nederlandse gemeenten hun informatievoorziening vormgeven volgens de
informatiekundige visie Common Ground.
2.3 Basisgedachte Common Ground
Het doel van de informatiekundige visie is om sneller goedkopere, open, innovatieve en flexibele IT-
oplossingen te kunnen (laten) bouwen, die gepersonaliseerde (e-)dienstverlening mogelijk maken. De
basisgedachte, en daarmee de kern van de beoogde verandering, is dat de gegevens losgekoppeld worden
van de toepassingen (applicaties en processen). Dat maakt het mogelijk om de gegevens op een
gestandaardiseerde wijze te ontsluiten en uit te wisselen.

Het realiseren van deze informatiekundige visie is randvoorwaardelijk voor 'Samen Organiseren’. ‘Samen
Organiseren’ is de beweging van gemeenten die als doel heeft om samen te werken aan één krachtige
lokale overheid. Sommige vraagstukken zijn te complex om lokaal goed te kunnen oplossen of er zijn
voordelen te behalen door het met elkaar te organiseren7.

Ontwikkelen van de moderne informatievoorziening in lijn met de informatiekundige visie Common Ground
is daar overigens een voorbeeld van. Om de informatiekundige visie te kunnen realiseren is ‘Samen
Organiseren’ een belangrijke voorwaarde.

De basisgedachte van de informatiekundige visie Common Ground is een logische en fysieke scheiding van
processen en gegevens (scheiding van functionaliteiten en data)8, het mogelijk maken van ‘bevragen bij de
bron’ en het op een geüniformeerde manier uitwisselen van data.
Voor gemeenten betekent deze basisgedachte dat:
•
Maatschappelijke vraagstukken eenvoudiger, sneller en tegen lagere kosten kunnen worden opgelost
met eigentijdse informatietechnologie (inwoner- en ondernemer-gericht);
•
Gemeenten regie voeren op hun informatievoorziening en datagebruik (eigenaarschap);
•
Het in gebruik nemen van elders ontwikkelde oplossingen en leren van elkaar de norm is geworden
(Samen Organiseren, standaardisatie);
•
Controleerbare bescherming van privacy en zorg voor informatieveiligheid in de kern van het primaire
proces is ontworpen (‘privacy en security by design’, ‘compliancy’, en mogelijkheden voor regie op
gegevens);
•
Sprake is van een gezonde, levendige marktsituatie waarin volop ruimte is voor innovatie en de
mogelijkheid om toepassingen uit andere sectoren te gebruiken.


7 Informatiekundige visie Common Ground, VNG-realisatie datum 23-8-2021, pagina 8
8 Opschalingsanalyse Haal Centraal, VNG Realisatie, 10 september 2021, pagina 19

## Page 60







Pagina 18 van 44

De basisgedachten van de informatiekundige visie van Common Ground zijn op hoofdlijnen als volgt
uitgewerkt.
Common ground
•
Community – we werken als community
•
Agile - we ontwikkelen incrementeel en iteratief
•
Nieuw naast oud - we ontwikkelen nieuw naast bestaand
•
Moderne IT – we gebruiken moderne technologie
•
Open source - we geven de voorkeur aan open source software9
•
Lagen-architectuur - we gebruiken een gelaagd architectuurmodel
•
FCS als standaard voor integratie

Principes gegevenslandschap
•
Component gebaseerd – we werken met componenten
•
Open – we zijn transparant waar mogelijk
•
Vertrouwd – we zorgen dat informatiebeveiliging en privacy op orde zijn
•
Eenmalige vastlegging – we leggen gegevens eenmalig vast en vragen op bij de bron
•
Regie op gegevens – we faciliteren regie op gegevens
•
Standaard – we standaardiseren maximaal

2.4 Vijflagen architectuur
Binnen Common Ground wordt er gesproken van een vijflagen architectuur. In het onderstaande
schematische overzicht is het vijflagenmodel van Common Ground opgenomen.




9 Bij het opstellen van de Kwalitatieve en Kwantitatieve Doorkijk blijkt dat hier verschillend over gedacht wordt. Open source, closed source of hybride
source oplossingen lijken in de informatiekundige visie van Common Ground heel goed naast elkaar te kunnen bestaan.

## Page 61







Pagina 19 van 44

Hieronder staat een korte toelichting per architectuur laag.

1) Het standaard informatiemodel. Het betreft de onderste laag van het vijflagenmodel. Alle
gegevensbronnen moeten uiteindelijk kunnen worden ontsloten conform een
standaardinformatiemodel.

Te denken valt aan de landelijke basisregistraties zoals Basisregistratie personen (bestaat uit ingezetenen en niet-
ingezetenen), Handelsregister, Basisregistratie Adressen en Gebouwen, Basisregistratie Topografie, Basisregistratie Kadaster,
Basisregistratie Voertuigen (kentekenregister), Basisregistratie Inkomen, Basisregistratie Waarde Onroerende Zaken,
Basisregistratie Grootschalige Topografie (voorheen GBKN), Basisregistratie Ondergrond. Ook gemeenten zelf hebben
belangrijke brongegevens waarvan ze zelf eigenaar zijn. Te denken valt aan personeelsgegevens en financiële gegevens en aan
systemen die gebruikt worden voor participatie of het delen van informatie met samenwerkingspartners in maatschappelijke
initiatieven.

2) Standaarden conform landelijke afspraken: Dit is de tweede laag. De toegang tot data wordt
gerealiseerd via zogeheten standaard stekkers die voldoen aan landelijke (API) afspraken, waaronder
eisen wat betreft beveiliging en ‘logging’. Hierdoor is het straks niet meer nodig om allerlei koppelingen
te maken om databronnen te ontsluiten.
3) Landelijke integratiefaciliteit: Dit is de derde laag. Door een technische standaard te hanteren wordt
het mogelijk om allerlei databronnen te benaderen: gegevens op te halen en te wijzigen.
4) Procesinrichting: De processen worden flexibel volgens standaarden ingericht en ondersteund, passend
bij de manier waarop een (groep) gemeenten dit willen organiseren. Hier hebben gemeenten dus
ruimte om eigen keuzes te maken.
5) Interactie: Dit is de laag waar de gebruikers de toepassingen en applicaties zien.
2.5 Autonome ontwikkeling
De realisatie van de informatiekundige visie van Common Ground is gestart als bottom-up beweging,
waarbij we innovatieve, veelbelovende initiatieven bij gemeenten en ontwikkelpartners aangrijpen om
nieuwe ideeën uit te wisselen en bruikbare componenten te ontwikkelen. Het denken in componenten is
niet nieuw. Zonder Common Ground zouden marktpartijen ook steeds meer componenten gaan aanbieden.
Common Ground volgt een wereldwijde trend in het denken in componenten en het onder architectuur
bouwen van informatievoorziening.

Voor het in kaart brengen van de kwalitatieve en kwantitatieve effecten is het lastig gebleken om een knip
te maken tussen de autonome ontwikkeling en de effecten van Common Ground. Wat echter wel duidelijk
is, is dat als gemeenten willen dat de inrichting van de informatievoorziening ook echt aansluit op de eigen
vraag en behoefte, en er vaart wordt gezet in de gehele ontwikkeling, gemeenten er niet onderuit komen
om intensief samen te werken en samen regie te pakken op de gehele ontwikkeling van het werken onder
architectuur. Alleen dan worden ook de componenten ontwikkeld die passend zijn voor de producten en
diensten die gemeenten leveren aan inwoners en bedrijven. Een centrale regie door samenwerkende
gemeenten is daaraan in onze ogen onlosmakelijk verbonden.

## Page 62







Pagina 20 van 44

2.6 Termijn
De informatiekundige visie van Common Ground is een wezenlijke en fundamenteel andere visie op de
wijze waarop gemeenten hun informatiefunctie organiseren. Het realiseren van deze informatiekundige
visie is zeker een langdurige operatie. Er ligt nog geen planning of verwachting ten aanzien van de termijn
waarop de informatiekundige visie Common Ground gerealiseerd kan zijn. Het vraagt echter - zoveel is
duidelijk - , om meerdere jaren focus en commitment van gemeenten, ketenpartners en
softwareleveranciers.

Voor deze Kwalitatieve en Kwantitatieve Doorkijk Common Ground is een termijn van 15 jaar gehanteerd.
Dat lijkt een lange termijn, maar gezien de opgave is het nog maar de vraag of dat niet te kort is.
2.7 Transformatie en transitie
Het realiseren van de informatiekundige visie als Common Ground vergt een gedegen transitie, die pas
voltooid is als de gegevens in alle relevante informatiesystemen worden gescheiden van de applicaties en
processen waarin ze worden gebruikt.

Dat klinkt logisch, maar die scheiding is er momenteel nauwelijks. Vandaar dat gemeenten deze opgave
samen organiseren, waarbij ze hun schaarse expertise en kennis bundelen, en ook gezamenlijk overleg
voeren met Rijk, ketenpartners en marktpartijen. Zo wordt er, waar gewenst, aanzienlijke
efficiencyvoordelen nagestreefd. Momenteel maken gemeenten voor hun verschillende applicaties gebruik
van kopieën van landelijke databases. Met Common Ground worden deze kopieën van databases
uitgefaseerd omdat databronnen realtime benaderbaar zijn. Daarmee kunnen de primaire processen van
gemeenten effectiever en efficiënter worden georganiseerd.

De urgentie voor een gedegen transformatie en transitie is met name belangrijk omdat gemeenten in hele
verschillende fases zitten: koplopers, slimme volgers en een groep van gemeenten die afwachten. Dat
betekent dat ook nog gewerkt moet worden aan draagvlak bij gemeenten. Als alle gemeenten mee moeten
dan is het belangrijk dat ze tijdig meegenomen worden. ICT-transities vragen tenslotte, net als de financiële
investeringen, een gedegen meerjarige planning.
2.8 Softwareleveranciers
Voor het realiseren van de informatiekundige visie van Common Ground zijn softwareleveranciers zeer
belangrijk. Dat kan met ‘open source’, ‘closed source’ of ‘hybride source’ oplossingen die heel goed naast
elkaar bestaan. Toch is er nog geen eenduidig beeld over de rol en de positie.

Aan de ene kant brengen de softwareleveranciers veel kennis en kunde in die nodig is voor de uiteindelijke
realisatie. Dat kan zijn in een rol als ontwikkelaar maar dat kan ook zijn in een meer dienstverlenende rol.
Aan de andere kant kunnen ze, als leveranciers voldoende marktkansen zien, ook zorgen voor financiering
van de ontwikkeling van Common Ground.


## Page 63







Pagina 21 van 44

Dat is veelal een andere rol dan softwareleveranciers nu hebben. Van belang is dat de overheden een
eenduidige lijn samen ontwikkelen om deze ook consequent naar de marktpartijen te hanteren. Dat is
belangrijk om het potentieel van de softwareleveranciers optimaal te benutten.

Uiteindelijk betekent de informatiekundige visie van Common Ground dat ook marktpartijen zich moeten
aanpassen aan de veranderende rol van gemeenten. De ene partij is daar al verder mee dan de andere
partij. Het vraagt van alle marktpartijen en gemeenten een open mind om aandacht te hebben voor elkaars
positie.

## Page 64







Pagina 22 van 44

3. Huidige situatie
3.1 Inleiding
In dit hoofdstuk wordt het huidige informatielandschap van gemeenten beschreven. Dit wordt gedaan op
basis van bestaande bronnen en geven een gemiddeld beeld van hoe het eruit ziet. Uiteraard is elke
gemeente verschillend en zullen ook de informatiesystemen en inrichting van de informatievoorziening er
anders uitzien.

Naast een beschrijving van de informatievoorziening worden ook de knelpunten en uitdagingen beschreven
die de huidige informatievoorziening met zich mee brengt en zal worden gekeken naar wat de kosten zijn
van gemeenten van de huidige informatievoorziening.
3.2 Informatievoorziening
Het informatielandschap van gemeenten bestaat uit een veelheid aan informatiesystemen. Deze
informatiesystemen zijn ondersteunend aan een specifiek gemeentelijk taakvlak of aan een algemene taak.
De informatiesystemen worden veelal via een aanbesteding op de markt aangeschaft. Bij deze
aanbesteding worden veelal generieke eisen door de individuele gemeenten gesteld. Het aanbod is
gebaseerd op standaardpakketten van de leveranciers die uitgebreid kunnen worden met
maatwerkaanpassingen. Zo kunnen de processen en rekenregels naar specifiek lokaal beleid worden
ingericht. De kosten daarvan zijn aanzienlijk omdat bij updates het maatwerk ook weer moet worden
aangepast.

In de huidige informatievoorziening zijn de data per beleidsdomein opgesloten in spreekwoordelijke ‘silo’s’.
De silo's bevatten zowel gemeentelijke sectorale gegevens, als data uit basisregistraties en landelijke
voorzieningen. Binnen het huidige landschap worden data uit basisregistraties door gemeenten veelal
gedupliceerd en opgeslagen in sectorale systemen en gegevensmagazijnen. Dit gebeurt onder meer omdat
leveranciers zo de robuustheid en performance van systemen kunnen garanderen.

Gedupliceerde basisgegevens worden veelal via een synchronisatie- en distributiemechanisme synchroon
gehouden met de oorspronkelijke bron. Ook voor gemeentelijke gegevens geldt dat deze
binnengemeentelijk gedupliceerd en hergebruikt worden. In tegenstelling tot de basisgegevens is voor
gemeentelijke gegevens meestal geen geautomatiseerd synchronisatie- en distributiemechanisme
beschikbaar.
3.2.1 Knelpunten
De huidige gemeentelijke informatievoorziening leidt tot verschillende knelpunten. Op dit moment is het
voor gemeenten moeilijk om te voldoen aan de eisen vanuit wet- en regelgeving. Het dupliceren van
gegevens kan leiden tot inconsistenties in data, introduceert beveiligings- en privacyrisico’s en staat
transparantie ten aanzien van de verwerking van data in de weg. Inzicht en overzicht in datastromen is
lastig te verkrijgen waardoor onvoldoende grip op de eigen informatievoorziening aanwezig is. Gemeenten

## Page 65







Pagina 23 van 44

geven aan zich afhankelijk van hun softwareleveranciers te voelen voor inzicht in de datastromen, wat hun
handelingsvrijheid beperkt. Ook bij het overstappen op andere toepassingen zijn ze afhankelijk van de
bestaande leverancier om de data beschikbaar te stellen.

Hier liggen verschillende oorzaken aan ten grondslag.
•
Samenwerking gemeenten: Gemeenten werken al lang samen en werken ook steeds intensiever
samen. Toch verloopt samenwerking vaak niet naar verwachting waardoor er een negatief beeld over
samenwerking met andere gemeenten bestaat. Dit terwijl veel bestuurders weten dat het onmogelijk is
om de gemeentelijke taken zonder samenwerking met anderen te realiseren. Het blijkt vaak moeilijk
om te komen tot gezamenlijke afspraken over proces of inrichtingen. Vaak ziet men vooral de
afwijkingen in plaats van de overeenkomsten.
•
Gebruik van standaarden: Verder is het berichtenverkeer tussen de verschillende informatiesystemen
niet voldoende gestandaardiseerd. De berichtenstandaarden zijn vaak complex en open voor
interpretatie waardoor de verwachtingen en het resultaat niet overeenkomen. Dit leidt ertoe dat de
gegevensuitwisseling met ketenpartners volledig dreigt vast te lopen.
•
Gebruik gekopieerde data: In de gemeentelijke architectuur is een indeling ontstaan gebaseerd op
front-, mid-, en backoffice-systemen. Dit heeft ertoe geleid dat het kopiëren van data voor e-
dienstverlening in de hand is gewerkt. Om de gekopieerde data up-to-date te houden zijn er
gegevensmagazijnen, distributie- en synchronisatiemechanismes geïntroduceerd wat de
informatiearchitectuur complexer heeft gemaakt en daarmee ook duurder en foutgevoeliger.
•
Invulling opdrachtgeversrol: Zo kunnen gemeenten hun opdrachtgeversrol vaak nog beter invullen.
Gemeenten hebben in opdrachtgever/opdrachtnemer overleggen nu nog onvoldoende invloed op de
manier waarop leveranciers verwerking van data binnen die systemen hebben vormgegeven. Dit leidt
ertoe dat gemeenten informatiesystemen gebruiken die niet altijd even goed passen binnen de
gemeentelijke informatiearchitectuur en niet altijd voldoende aansluiten op lokale gemeentelijke
processen, producten, dienstenen bedrijfsvoering. Om dat laatste toch beter tot stand te brengen is er
relatief veel maatwerk nodig. Dit brengt vaak additionele en hoge structurele kosten met zich mee.
•
Aantrekken en vasthouden expertise: Als laatste is het voor gemeenten lastig om eigen kennis en
expertise in huis te halen. Er ontbreken specialisten door de schaal van uitvoering waardoor er veelal
generalistische functies zijn. Dit heeft gemeenten afhankelijk gemaakt van specialistische kennis en
expertise die bij leveranciers aanwezig is.
3.2.2 Uitdagingen
De bovenstaande knelpunten in het informatielandschap van gemeenten hebben geleid tot uitdagingen in
de uitvoering. De belangrijkste uitdagingen zijn:
•
Ondersteunen van de veranderende samenleving: De technologische ontwikkelingen volgen elkaar
snel op en worden ook snel geïntegreerd in het dagelijkse leven van inwoners. Met deze integratie
wordt ook verwacht dat inwoners deze technologie kunnen gebruiken in hun communicatie met de
overheid. Dat vraagt echter gelijktijdig een wendbare informatievoorziening van de gemeenten om snel
op veranderingen in te kunnen spelen.

## Page 66







Pagina 24 van 44

•
Het ontkokeren van de organisatie: Gemeenten willen steeds meer integraal gaan werken. Dit houdt in
domeinoverstijgend maar ook organisatieoverstijgend. Deze andere manier van werken vraagt ook een
andere manier van het indelen van de gemeentelijke informatievoorziening.
•
Het voldoen aan wet- en regelgeving: De Algemene Wet Bestuursrecht (AWB), de Algemene
Verordening Gegevensbescherming (AVG), de Wet digitale overheid (Wdo) en de Wet digitale veiligheid
(de opvolger van de Wbni) stellen verplichtingen aan de gemeentelijke informatievoorziening waaraan
het huidige informatielandschap niet altijd kan voldoen. Vaak zijn daar nu allerlei tijdrovende stappen
voor nodig om daaraan antwoord te geven.
•
Vrije toegang tot gemeentelijke gegevens: De huidige informatiesystemen zijn niet ingesteld op het
beschikbaar stellen van openbare/geanonimiseerde data. Dat is belangrijk voor inwoners maar is lastig
te realiseren. Om dit toch voor elkaar te krijgen zijn gemeenten nu afhankelijk van de leveranciers van
de informatiesystemen.
•
Vendor Lock-in: Het gebrek aan de volledige en eenduidige toepassing van goede standaarden,
gecombineerd met het gebrek aan regie van gemeenten op de functionaliteit van applicaties, heeft
geleid tot een gemeentelijk landschap waarin koppelvlakken en applicatiefunctionaliteiten zeer beperkt
zijn gestandaardiseerd. Daar waar geen landelijke standaard beschikbaar is hebben leveranciers zelf
specifieke koppelvlakken geïmplementeerd voor de uitwisseling van sectorale gegevens. Niet- of niet
volledig juist gestandaardiseerde koppelvlakken kunnen het overstappen naar een andere leverancier
ingewikkeld en duur maken.
•
Uitwisselbaarheid van gemeentelijke data: Door meer integraal te werken en in verschillende
samenwerkingen, is het belangrijk dat gegevens kunnen worden ontsloten en gedeeld om de
benodigde dienstverlening aan te kunnen bieden.
3.3 Huidige kosten
3.3.1 ICT-kosten gemeenten
Om de kosten van de informatiesystemen van gemeenten te bepalen wordt er gekeken naar de ICT-
benchmark gemeenten 2023 van M&I partners. Deze wordt door respondenten gezien als een betrouwbare
bron om de huidige ICT-kosten van gemeenten in kaart te brengen.

Deze benchmark onderscheidt drie kostensoorten van gemeentelijke ICT, namelijk infrastructuur,
personeel en software. Daarnaast maken ze onderscheid tussen kleine gemeenten (<60.000 inwoners),
midden gemeenten (>60.000 en <100.000 inwoners) en grote gemeenten (<100.000 inwoners).

De kosten per inwoner zijn in onderstaande tabel weergegeven:

Kleine
gemeente
Midden
gemeente
Grote
gemeente
Gemiddeld
per
inwoner
Software
€ 40
€ 34
€ 35
€ 36
Personeel
€ 48
€ 49
€ 59
€ 53
Infrastructuur
€ 16
€ 15
€ 20
€ 17
Totaal
€ 104
€ 98
€ 114
€ 106


## Page 67







Pagina 25 van 44

ICT-kosten bestaan uit hardware, infrastructuur, afschrijving, software, Clouddiensten, inrichtingskosten,
personeel en beheer. De trend is dat de totale kosten van ICT stijgen (gecorrigeerd voor inflatie), de
verwachting is dat deze trend aankomende jaren zal aanhouden door de uitdagingen waar gemeenten
komende jaren voor komen te staan.

Met gemiddelde kosten van € 106 euro per inwoner en een inwoneraantal van 18 mln. (17.928.775) zijn de
totale gemeentelijke ICT-kosten € 1,9 mld. per jaar (hiervan is ongeveer € 1 mld. aan personeelskosten).
Naar verwachting stijgen deze kosten, als er niets wordt gedaan, sterker dan de reguliere inflatie. Dat wordt
met name veroorzaakt doordat er veel maatwerkoplossingen zijn die hoge kosten met zich meebrengen in
het beheer en onderhoud.
3.3.2 Kosten primaire processen
Alle primaire werkprocessen van gemeenten maken gebruik van de gemeentelijke informatievoorziening.
Het betreft de werkprocessen van publieksdienstverlening, fysiek domein, sociaal domein, leefbaar en
veiligheid maar ook de ondersteunende processen zoals planning en control, financiële administratie en
personeelsadministratie.

Voor het uitvoeren van de werkprocessen zetten gemeenten veel personeel in om databases met juiste
volledige en tijdige informatie te vullen. Dit is foutgevoelig. Hierdoor kunnen administraties inconsistenties
gaan bevatten waar inwoners de dupe van kunnen worden. Verder wordt er nog steeds
standaardinformatie opgevraagd die al lang beschikbaar is bij gemeenten, wat volgens de AWB niet mag.

Het is niet precies in te schatten hoeveel de uitvoering van de afzonderlijke primaire processen kost. Met
name de omvang van de administratieve werkzaamheden is lastig te bepalen. Wat wel bekend is, is dat
gemeenten samen ongeveer 161.000 formatie eenheden (FTE) in dienst hebben. De totale kosten daarvan
bedragen € 12 mld. per jaar.10
3.3.3 Kosten stakeholders
Ketenpartners en andere overheden
De huidige kosten van de gegevensuitwisseling van ketenpartners met de gemeenten valt buiten de scope
van deze businesscase.

Leveranciers
Een groot deel van de softwareleveranciers verkopen licenties en bieden aanvullende producten en
diensten aan. Andere leveranciers hebben voor het gebruik van software of apps een tarief per gebruiker.
Daarnaast zijn er ook nog andere vormen op basis van beschikbaarheid (verhuur, abonnementen) of van
functionaliteiten op basis van inwonerstaffels.


10 Personeelsmonitor A&O fonds totale personeelskosten Het is een berekening van 161.000 fte maal de gemiddelde salarissom van € 72.907 per
formatieplaats is in totaal formatieplaats € 11,8 mld. Het ICT-personeel is hier voor de berekening buiten gehouden, ongeveer € 1 mld. per jaar. In de
verdere berekening wordt met €10,8 mld. gerekend.

## Page 68







Pagina 26 van 44


Het valt op dat leveranciers veel capaciteit moeten besteden aan de periodieke aanbesteding per
gemeente. Het betreft kosten die uiteindelijk worden verdisconteerd in de kosten die de leveranciers bij
gemeenten in rekening brengen. De omvang van deze kosten valt buiten de scope van dit onderzoek. Het
betreft daarbij ook concurrentiegevoelige gegevens.
3.3.4 Kosten maatschappij
Wat de huidige kosten zijn voor inwoners en bedrijven voor de afname van producten en diensten van de
overheid is niet bekend. Het gaat daarbij om aanzienlijke tijdsbesteding voor het indienen van o.a. aanvraag
van paspoort, aangifte van geboorte en overlijden, vergunningsaanvraag, aanvraag van subsidies,
beantwoording van vragen, melding openbare ruimte etc. Daarvoor dient een aanvraag te worden gedaan
en gegevens te worden aangeleverd. Gegevens waarover gemeenten of andere overheden vaak
beschikken.

Er kan ook breder worden gekeken naar de kosten van de maatschappij. Als bijvoorbeeld een goed
werkende overheid (op basis van gegevensuitwisseling) bijvoorbeeld huisuitzetting kan voorkomen, dan
leidt dat tot aanzienlijke besparingen voor de gehele maatschappij. Dat leidt tot significante besparingen en
voorkomen van veel leed. In deze doorkijk is dat verder niet meegenomen, maar dat zou een nader
onderzoek kunnen zijn.

## Page 69







Pagina 27 van 44

4. Kwalitatieve effecten
4.1 Inleiding
In dit hoofdstuk worden de kwalitatieve effecten van de informatiekundige visie Common Ground
uitgewerkt.

In paragraaf 4.2 staat een overzicht van de kwalitatieve effecten opgenomen. Vervolgens staat in paragraaf
4.3 een uitwerking van de kwalitatieve effecten voor de maatschappij. In paragraaf 4.4. staan de
kwalitatieve effecten voor ICT en in paragraaf 4.5 voor de primaire processen. Als laatste staat in paragraaf
4.6 de kwalitatieve effecten voor stakeholders.
4.2 Overzicht kwalitatieve effecten
Hieronder staat op een schematische wijze de belangrijkste kwalitatieve effecten op de vier kwadranten:
maatschappij, ICT, werkprocessen en stakeholders.

In de volgende paragrafen staat een toelichting op de verschillende kwadranten.
4.3 Maatschappij
Op het gebied van compliance en transparantie zijn er belangrijke effecten voor de maatschappij te
verwachten.
Voor het vertrouwen in de overheid is het belangrijk dat overheden kunnen voldoen aan wettelijke
verplichtingen en (lokale) regelingen. Daar ligt ook een belangrijke opgave in de huidige situatie. Dat is

## Page 70







Pagina 28 van 44

belangrijk voor AWB11, AVG12, Wdo13, Wdv14, WOO15 en toekomstige ontwikkelingen rondom het
beschermen van waarden en grondrechten, zeker in het licht van de rol van platforms en AI in
werkprocessen, dienstverlening en besluitvorming.
Momenteel kunnen gemeenten soms niet voldoen aan de wettelijke verplichtingen. Dit leidt tot situaties
waarin inwoners moeilijk hun recht kunnen halen en van ‘het kastje naar de muur gestuurd worden’ als
informatie in verschillende registraties inconsistent zijn, alsmede tot hoge ambtelijke kosten voor
bijvoorbeeld de afhandeling van AVG- of WOB-verzoeken. Ook betekent het dat inwoners en bedrijven
telkens weer dezelfde gegevens moeten aanleveren. Dat leidt tot frustratie en onbegrip.
Met een moderne informatievoorziening kunnen gemeenten niet alleen de huidige basis op orde krijgen,
maar ook zogeheten ‘proactieve’ dienstverlening aan inwoners en bedrijven gaan aanbieden; één van de
actuele beleidsdoelen in het kader van de bestaanszekerheid. De verwachting is dat daardoor inwoners
meer gebruik gaan maken van overheidsinstrumenten, zoals toeslagen en regelingen waar ze recht op
hebben. Dat leidt initieel mogelijk tot hogere kosten voor gemeenten in termen van beleidskosten. Op
termijn leidt het echter tot effectievere dienstverlening, omdat daarmee problemen van inwoners en
ondernemers eerder worden onderkend, aangepakt en opgelost. En uiteindelijk draagt dit bij tot lagere
kosten.
Ook maakt een moderne informatievoorziening het mogelijk dat overheden betere integrale
dienstverlening aanbieden, waardoor hulpverleners hun inwoners met problemen veel effectiever kunnen
helpen. Meer aandacht voor de ‘menselijke maat’. Een neveneffect is dat dit naar verwachting ook leidt tot
lagere kosten doordat inwoners minder hulp nodig hebben, dan wel voor een kortere periode hulp nodig is.
Uiteindelijk leidt dat naar verwachting tot meer vertrouwen in de overheid.
4.4 ICT
Betere standaarden, betere kwaliteit van databronnen en meervoudig gebruik van data zorgt ervoor dat het
eenvoudiger wordt om ‘de basis op orde’ te krijgen. Daarnaast maakt het innovatie mogelijk door een
grotere mate van flexibiliteit voor de ondersteuning van de primaire processen en systemen en apps van
gemeenten. Hierdoor kan sneller op maatschappelijke behoeften worden ingespeeld.
Als gekozen wordt voor het zelf ontwikkelen (of middels eenduidig opdrachtgeverschap of een
opdrachtgever vanuit gezamenlijke gemeenten (vanuit de VNG) door marktpartijen realiseren) van de
eerste drie lagen van de informatiearchitectuur, dan gaan gemeenten zelf veel meer regie voeren, waarmee
het ICT-landschap veel beter beheerst kan worden. Dat betekent dat deze regie samen georganiseerd moet
worden, zowel in capaciteit als in investeringen.


11 De Awb vermeldt hoe de overheid besluiten moet voorbereiden en bekendmaken. Ook staat hierin binnen welke termijn de overheid een besluit
moet nemen en stelt het eisen aan de gegevens die de overheid bij inwoners en ondernemers mag opvragen.
12 In de privacywet Algemene verordening gegevensbescherming (AVG) staat dat een persoonsgegeven 'alle informatie is over een geïdentificeerde
of identificeerbare natuurlijke persoon'.
13 De Wet digitale overheid heeft als doel het regelen van het veilig en betrouwbaar kunnen inloggen voor Nederlandse burgers en bedrijven bij de
(semi-)overheid.
14 De Wet digitale veiligheid (Wdv); Deze wordt momenteel uitgewerkt en gaat naar verwachting in 2024 in consultatie.
15 De Wet open overheid (Woo) bevat zowel openbaarmaking uit eigen beweging als openbaarmaking op verzoek.

## Page 71







Pagina 29 van 44

Als gekozen wordt om softwareleveranciers de investeringen in de systemen te laten doen, dan is het van
belang dat er een eenduidige vraag door gemeenten wordt opgesteld en dat ook dwingend gestuurd wordt
op standaarden. Dit zijn voorwaarden om het ICT-systeem zodanig in te richten dat van de optimale schaal
van de uitvoering gebruik gemaakt kan worden.
Uiteindelijk denken respondenten dat het een mix zal zijn van open source, closed source en hybrid source.
Dit zal naar verwachting afhankelijk zijn van een wisselwerking tussen de gemeenten en de marktpartijen.
4.5 Werkprocessen
Een moderne informatievoorziening geeft gemeenten de mogelijkheid om hun werkprocessen effectief en
efficiënt en adaptief in te richten. Bijvoorbeeld het verhogen van de vindbaarheid van kwalitatief goede
gegevens en beter gebruik van informatie. Veel van het administratieve werk dat nu gedaan wordt, is het
vullen van geautomatiseerde systemen en het bewaken van en communiceren over de voortgang van
dossiers.
Dat werk wordt in een heel grote mate in de toekomst afgebouwd, omdat de systemen straks voor alle
gewone gevallen de uitvoering verzorgt. Dat leidt naar verwachting tot veel administratieve medewerkers.
Gelijktijdig stijgt het aantal medewerkers dat data-analyse uitvoert en ruimte om degene die bijzonder zijn
afzonderlijk te beoordelen. Hierdoor ontstaat ruimte voor de menselijke maat bij de complexere dossiers.
Moderne systemen dragen bij aan inzicht in hun dossier(s) bij alle betrokkenen, verhoogde betrokkenheid
bij de kwaliteit en minder vragen aan het klantcontactcentrum.
4.6 Stakeholders
Ketenpartners en andere overheden
De toenemende complexiteit van de samenleving en het werken in ketens maakt samenwerking des te
noodzakelijker. Goede gegevensuitwisseling tussen publieke diensten is daarbij essentieel. Deze
gegevensuitwisseling verloopt in de uitvoeringspraktijk momenteel zeer moeizaam, zo valt op te maken uit
de Stand van de Uitvoering16.
Als verklaring voor de gebrekkige uitwisseling van gegevens worden soms de verouderde IT-systemen
genoemd die onvoldoende in staat zijn om met elkaar te communiceren. Maar vaak wordt ook gewezen op
privacywetgeving (AVG) die uitwisseling belemmert of ter bescherming van de eigen organisatie. Om
gegevens van individuele burgers over de grenzen van de organisatie met anderen te delen, is een wettelijke
grondslag noodzakelijk. De indruk onder experts is overigens dat de AVG regelmatig te streng wordt
geïnterpreteerd. In dat geval blijft men liever aan de veilige kant (‘het mag niet’), dan te kijken naar wat er
wel mag. Als gemeenten en ketenpartners dit niet afdoende weten te organiseren dan dreigt de
gegevensuitwisseling volledig vast te lopen. De kosten daarvan zijn, ons inziens, niet te overzien. Het laat
wel de enorme urgentie voor de overheid zien17.


16 Stand van de uitvoering, 2022
17 Stand van de uitvoering, 2022, pagina 25

## Page 72







Pagina 30 van 44

Wij verwachten dat door de implementatie van de informatiekundige visie Common Ground – mits dat
tijdig gebeurt –de overheid niet gedwongen wordt om hoge extra uitgaven te doen voor het repareren van
de vastgelopen gegevensuitwisseling.
Leveranciers
Voor leveranciers is het behalen van kwalitatieve effecten op twee onderdelen van groot belang.
Als eerste is het formuleren van een gezamenlijke vraag aan de leveranciers essentieel. Alle leveranciers
geven aan dat het enorm belangrijk is dat overheden samen moeten komen tot een eenduidige of zoveel als
mogelijke gezamenlijke vraag. Hoe eenduidiger deze gezamenlijke vraag is des te beter leveranciers dan ook
hun producten en diensten kunnen ontwikkelen. Dat zorgt vervolgens ook voor het verminderen van talloze
kostbare maatwerk voorzieningen.
Het tweede belangrijke punt is voor leveranciers het sturen op standaarden. Met Common Ground worden
in het vijflagenmodel gewerkt aan standaarden. Voor leveranciers is het belangrijk dat standaarden
dwingend worden opgelegd en vervolgens door alle gemeenten worden gebruikt. Dit voorkomt dat
gemeenten en leveranciers nog capaciteit moet inzetten en kosten moet maken om oude standaarden in de
lucht te houden. Oude standaarden worden dan afgebouwd.
Met de implementatie van Common Ground is er ook meer ruimte voor nieuwe toetreders, concurrerend
op kwaliteit van dienstverlening of gebruiksgemak.

## Page 73







Pagina 31 van 44

5. Kwantitatieve effecten
5.1 Inleiding
In dit hoofdstuk worden de kwantitatieve effecten van de informatiekundige visie van Common Ground
uitgewerkt.

In paragraaf 5.2 staat een overzicht van de kwantitatieve effecten opgenomen. Vervolgens staat in
paragraaf 5.3 een uitwerking van de kwantitatieve effecten voor de maatschappij. In paragraaf 4.4. staat de
kwantitatieve effecten voor ICT en in paragraaf 4.5 voor de primaire processen. Als laatste staat in
paragraaf 4.6 de kwantitatieve effecten voor stakeholders.
5.2 Overzicht kwantitatieve effecten
Hieronder staat op een schematische wijze de belangrijkste kwantitatieve effecten op de vier kwadranten:
maatschappij, ICT, werkprocessen en stakeholders. Alsmede een inschatting van de investering voor het
realiseren van de informatiekundige visie van Common Ground.


In de volgende paragrafen staat een toelichting op de verschillende kwadranten.
5.3 Maatschappij
De maatschappelijke kosten van een niet-optimaal functionerende informatievoorziening zijn tot op heden
nooit inzichtelijk gemaakt. Het is daarmee nu niet mogelijk om te komen tot een berekening of een
schatting van de besparingen als Common Ground wordt gerealiseerd.

## Page 74







Pagina 32 van 44

5.4 ICT
De huidige ICT-kosten van gemeenten bedragen ongeveer € 1,9 mld.18. De verwachting is dat als de
informatiekundige visie Common Ground over 15 jaar is gerealiseerd dat een besparing kan opleveren.
Het betreft een besparing in de orde van grote van € 300 tot 400 mln.
De huidige licentiekosten, SaaS-kosten en maatwerkkosten van gemeenten bedragen ongeveer € 640 mln. 19
Door op een andere wijze met de markt om te gaan, is de verwachting dat de kosten voor licentiekosten
gaan dalen. Ook is de verwachting dat de maatwerkkosten veelal komen te vervallen.
Onze verwachting is dat daartegenover wel hogere ondersteuningskosten (of hogere eigen
personeelskosten) ontstaan voor het ontwikkelen van software. In de gehele transitie is de verwachting dat
de hogere ondersteuningskosten naarmate meer gemeenten meedoen geleidelijk gaan dalen. Dit zou na
implementatie van de informatiekundige visie Common Ground over 15 jaar kunnen leiden tot een
beperkte besparing in de orde van grootte van € 100 mln.
Als samen regie wordt gevoerd dan is het nodig om daarop samen te werken. Dat vraagt extra formatie en
specifieke kwaliteiten. De huidige ICT personele capaciteit kost ongeveer € 1 mld.20 Momenteel is deze
formatie versnipperd over 342 gemeenten en bestaan deze uit veelal generieke functies. De verwachting is
dat aanzienlijke besparingen mogelijk zijn doordat de schaal van uitvoering wordt vergroot. Hierdoor is er
minder versnippering, meer specialisatie en effectief gebruik van de schaarse personele kwaliteit en
capaciteit mogelijk. De verwachting is dat daarmee personeel ook eenvoudiger te binden is. De verwachting
is dat als over 15 jaar de informatiekundige visie is geïmplementeerd, dat deze ontwikkeling een besparing
kan opleveren in de orde van grootte van € 200 tot ¤ 300 mln.
Verschillende respondenten hebben aangegeven te twijfelen of een dergelijke besparing op termijn van 15
jaar mogelijk is. De verwachting is dat ICT voor gemeenten steeds belangrijker wordt in de uitvoering van de
wettelijke taken en dat er nieuwe taken bij de ICT-afdelingen zullen komen. De verwachting van deze
respondenten is dat dit op termijn zal leiden tot juiste hogere personeelskosten voor ICT.
5.5 Werkprocessen
In de huidige situatie bedragen de personeelskosten voor de uitvoering van primaire en secundaire
processen ongeveer € 12 mld.21 Onze verwachting is dat over 15 jaar een besparingen op het personeel
mogelijk zijn in de orde van grootte van € 1 mld. tot maximaal € 2 mld.
Als de informatiekundige visie is geïmplementeerd is de verwachting dat de primaire en secundaire
werkprocessen veel effectiever en efficiënt ingericht en uitgevoerd kunnen worden. Hierdoor zijn gegevens
(ook van samenwerkingspartners in de keten) veel eenvoudiger beschikbaar waardoor aanzienlijke


18 Bron M&I partners - 2023
19 M&I geeft aan dat ongeveer € 640 mln. aan licenties, Saas-oplossingen en maatwerkopdrachten wordt uitgegeven. Ongeveer € 200 mln. betreft
kantoorautomatisering (o.a. Microsoft). Deze zijn niet meegenomen. Hierdoor resteert een bedrag van ongeveer €440 mln.
20 Bron M&I partners - 2023
21 Personeelsmonitor A&O fonds totale personeelskosten Het is een berekening van 161.000 fte maal de gemiddelde salarissom van € 72.907 per
formatieplaats is in totaal formatieplaats € 11,8 mld. Het ICT-personeel is hier voor de berekening buiten gehouden, ongeveer € 1 mld. per jaar. In de
verdere berekening wordt met €10,8 mld. gerekend.

## Page 75







Pagina 33 van 44

personele besparingen mogelijk zijn. Capaciteit, die dan niet meer nodig is voor het klaarzetten van, of
communiceren over data, kan ingezet worden voor de lastige gevallen of uitzonderingen.
De huidige kosten voor de formatie van primaire en secundaire processen bedragen ongeveer €12 mld.
Hierop is een besparing mogelijk De vooral op de meer administratieve functies of functies die veelvuldig
met ICT-systemen werken. Er is geen onderzoek gevonden die de effecten van Common Ground op de
primaire werkprocessen in kaart heeft gebracht.
Als uitgangspunt voor deze Doorkijk hebben we gekozen dat Common Ground met name effect gaat hebben
op een klein deel van de laagopgeleide medewerkers (9%) (onder andere voor het KCC), een groot deel van
de medewerkers met een middelbare opleiding (39%) (onder andere administratief medewerkers) en een
beperkt gedeelte van de medewerkers met een hoog opleidingsniveau (54%) (onder andere
beleidsmedewerkers).22 Als aanname hebben we daarbij genomen dat de implementatie van de
informatiekundige visie op 40% van het gehele personeelsbestand in meer of mindere mate effect zal
hebben. Het zou dan gaan om een effect op ongeveer € 4,3 mld. van de totale personeelskosten van
gemeenten.23
De verwachting is dat door Common Ground een deel van deze formatie komt te vervallen. Daarvoor
komen deels andere werkzaamheden voor terug. Met name om de meer complexere casussen op te lossen
en ruimte te geven aan de ‘menselijke maat’ maar ook om data-analyse uit te voeren. Desalniettemin leidt
dat in onze opinie op termijn tot een kostenbesparing op dit deel van het personeelsbestand. Wij denken
dat een besparing van mogelijk 25% tot misschien wel oplopen tot 50% van deze personeelskosten mogelijk
zou kunnen zijn. Als Common Ground over 15 jaar is geïmplementeerd zou dat tot een besparing in de orde
van grootte van € 1 mld. tot € 2 mld. kunnen leiden. 24
Enkele respondenten van het onderzoek denken dat deze besparingen overigens niet reëel zijn omdat er
naar verwachting andere taken voor terug zullen komen. Ook geven respondenten aan dat facturen,
dossiers, zaakgericht werken met archivering of digitale loketten met bijvoorbeeld voor ingevulde
formulieren al gemeengoed zijn en besparingen daardoor veel lager zullen uitvallen. Ook geven
respondenten aan dat procesoptimalisatie een keus is van de individuele gemeenten of niet is toe te
rekenen aan de informatiekundige visie van Common Ground.
In totaal ramen wij de besparing op primaire en ondersteunende processen na implementatie van de
informatiekundige visie Common Ground dan ook op minimaal € 1,0 mld. oplopend tot € 2 mld.
5.6 Stakeholders
Ketenpartners en andere overheden
De gegevensuitwisseling met ketenpartners dreigt volledig vast te lopen. De informatiekundige visie
Common Ground zou een bijdrage moeten leveren aan het voorkomen daarvan. Sterker nog, Common


22 Duurzame inzetbaarheid in de gemeentelijke sector Sectoranalyse in het kader van MDIEU, Regioplan, 21 mei 2021, pagina 9
23 Het betreft 40% van €10,8 mld. = 4,3 mld.
24 Het betreft 25% van 4,3 mld. = 1 08 mld. Dit is afgerond op € 1 mld. En 50% van 4,3 mld. =2,15. Dit is afgerond op € 2 mld.

## Page 76







Pagina 34 van 44

Ground zou ertoe moeten leiden dat gegevensuitwisseling veel gemakkelijker en minder foutgevoelig
wordt. Zonder allerlei kopieën, koppelingen, verwerkingsovereenkomsten, etc.
Voor ons is het in het kader van deze Kwalitatieve en Kwantitatieve Doorkijk Common Ground op dit
moment niet mogelijk om hier een inschatting van eventuele kosten (dan wel besparingen) te maken.
Leveranciers
Bij de leveranciers verandert – als gekozen voor open source of hybrid source - het businessmodel (deels)
als de informatiekundige visie is geïmplementeerd. Tot die tijd blijven beide modellen nog bestaan.
Dat betekent dat er een verschuiving van softwareontwikkeling en -beheer naar dienstverlening zal gaan
plaatsvinden. Verder levert samen organiseren ook een andere werkwijze op. Zo zal er veel minder
capaciteit nodig zijn voor het organiseren van aanbestedingen (en mogelijk accountmanagement).
Voor ons is het in het kader van deze Kwalitatieve en Kwantitatieve Doorkijk Common Ground op dit
moment niet mogelijk om hier een inschatting van eventuele kosten (dan wel besparingen) te maken. Dat
valt buiten de scope.

## Page 77







Pagina 35 van 44

6. Investering
6.1 Inleiding
In dit hoofdstuk staat een eerste inschatting van de investeringskosten voor het realiseren van de
informatiekundige visie van Common Ground.

In paragraaf 6.2 staat een overzicht van de investeringen opgenomen. Vervolgens staat in paragraaf 6.3 een
uitwerking van de investering. In paragraaf 6.4. staat een eerste raming van de transitiekoten. Als laatste is
in paragraaf 6.5 een raming gemaakt van de terugverdientijd.
6.2 Overzicht
Hieronder staat een schematisch overzicht van de geraamde besparingen inclusief een raming van de
investering die nodig is om de informatiekundige visie van Common Ground te realiseren.


6.3 Investering
Er is nog geen onderzoek gedaan naar de noodzakelijke financiële investeringen voor het realiseren van
de informatiekundige visie van Common Ground. Het is daarmee op basis van onderzoek niet mogelijk
om aan te geven wat het complete investeringsbudget over een periode van 15 jaar zou moeten zijn.
Toch hebben wij gemeend, in het kader van deze Kwalitatieve en Kwantitatieve Doorkijk Common
Ground, te komen tot een eerste grove inschatting van de investeringen om in ieder geval daarmee de

## Page 78







Pagina 36 van 44

aandacht op de noodzaak van het maken van een raming te starten. Het is namelijk anders onmogelijk
om te komen tot financiering van het realiseren van een informatiekundige visie, indien dat niet door de
markt maar door de overheid of deels door de overheid zal moeten worden gefinancierd. De
onderstaande ramingen leiden daarbij, zo hebben wij gemerkt, nogal tot discussie. Op basis van onze
aannames worden de investeringskosten voor de implementatie van Common Ground tussen de € 600
mln. en € 700 mln. geschat.

Er zijn enkele lokale businesscases of eerste financiële analyses gemaakt, bijvoorbeeld door Dimpact voor
generieke dienstverlening, services die door Amsterdam is ontwikkeld, en Haal centraal. De kosten voor het
implementeren voor de 400-500 applicaties inclusief de vier tot vijf grote suites (burgerzaken, belastingen
etc.) waarvan gemeenten intensief gebruik maken, worden door ons als omvangrijk ingeschat. Geen van de
respondenten kon een eerste inschatting van de totale kosten maken.

We hebben enkele projecten bekeken om een grove inschatting van de investeringskosten te kunnen
maken.
•
Een eerste project is de ontwikkeling van generieke dienstverlening van Dimpact. Hier werken 21
gemeenten intensief samen om volgens de principes van Common Ground en Samen Organiseren een
platform voor dienstverlening (PodiumD) te ontwikkelen. Hiervoor is volgens respondenten nu
ongeveer € 40 mln. beschikbaar25. Het resultaat komt per product binnen het platform beschikbaar en
deze worden de komende jaren binnen de vereniging opgeschaald. Er kan nu nog niet worden gezegd
of dit bedrag voldoende voor de gehele ontwikkeling voldoende is.

•
Een tweede project is de ontwikkeling van Signalen die door de gemeente Amsterdam is getrokken. Er
wordt nu, na oplevering door Amsterdam, door VNG gewerkt aan een landelijke (open source) service
voor het registreren, routeren, behandelen en afhandelen van meldingen en signalen (uit de openbare
ruimte). De service gebruikt AI voor het automatisch classificeren en routeren van meldingen op basis
van informatie van eerdere meldingen. Hiermee worden voorkomen dat meldingen verkeerd
gecategoriseerd worden en daardoor ook verkeerd in de route voorkomen. Het doel is een snellere
afhandeling van meldingen dat leidt tot besparing in tijd en geld en een hogere klanttevredenheid.

Het is onduidelijk wat de gehele ontwikkeling precies heeft gekost ,omdat hiernaar geen onderzoek is
gedaan. Het is verder onduidelijk wat het kost om het in heel Nederland te implementeren. Er liggen
inmiddels afspraken over beheer- en onderhoudskosten. Deze wordt deels door Amsterdam betaald en
deels door de gebruikers.

•
Een derde project is de ontwikkeling van de landelijk voorziening Digitaal Stelsel Omgevingswet (DSO).
De afgelopen jaren is dit door de Rijksoverheid in overleg met gemeenten, provincies en


25 Dit is voor alle kosten: in de lucht houden van de e-Suite, hosten van PodiumD en het ontwikkelen, integreren van PodiumD

## Page 79







Pagina 37 van 44

waterschappen ontwikkeld. Vanaf 1 januari 2024 wordt met dit systeem in heel Nederland gewerkt. De
totale investeringen van het Rijk worden geraamd tussen € 296 mln. en de € 362 mln.26 Dat is nog los
van de transitiekosten en structurele beheer en ontwikkelkosten die voor het Digitaal stelsel
Omgevingswet door gemeenten zijn gemaakt.
Er ligt geen onderzoek naar de investeringen die nodig zijn voor het realiseren van Common Ground. Er zijn
ook nog geen bruikbare businesscases of ervaringsgegevens opgesteld, om een inschatting te maken van de
investeringen van het geheel. Hierdoor resteren ervaringsgegevens over de ontwikkeling en de
investeringen van het DSO. Op basis hiervan liggen de investeringen in de orde van grootte van € 600 tot €
700 mln. 27 Of dat voldoende is zal nader onderzoek hiernaar moeten uitwijzen.
6.4 Transitiekosten
Het implementeren van de informatiekundige visie gaat met een grote gemeentelijke transformatie
gepaard. Het vraagt niet alleen het opgeven van een deel van de soevereiniteit, maar ook veranderingen
in de gemeentelijke organisatie. Het onderzoek dat daarvoor naar de transitiekosten voor de
implementatie van het DSO is gedaan, is daarvoor een mogelijk bron. De totale transformatie zou op
basis daarvan wel eens in de orde van grootte van € 3,6 mld. tot € 5,2 mld. kunnen uitkomen.

De ontwikkeling van de systemen vraagt veel van de samenwerking van gemeenten. Dat geldt zowel als het
gaat om het ontwikkelen van standaarden en dwingend toepassen daarvan als wanneer gemeenten samen
naar de markt als één opdrachtgever willen fungeren. Dat vraagt naar verwachting veel afstemming tussen
gemeenten, een heldere regie en een acceptatie daarvan.

Als de componenten van Common Ground er eenmaal zijn, dan is het van groot belang dat deze ook
worden toegepast en gebruikt. Dat vraagt van gemeenten naar verwachting aanzienlijke aanpassingen in de
gehele bedrijfsvoering en de wijze waarop de organisatie is gestructureerd. Er zal verder rekening moeten
worden gehouden met aanzienlijke transitiekosten voor het trainen, omscholen eventueel afvloeien van
personeel. Dat geldt voor zowel ICT-personeel als personeel dat werkt in de primaire en secundaire
werkprocessen.

Verder zal tijdelijk rekening moeten worden gehouden met ‘dubbele’ kosten. Er draaien straks tijdelijk twee
systemen naast elkaar. Dat kan kwalitatief betekenen dat de dienstverlening van de huidige systemen
steeds minder wordt. Door het ontwikkelen en implementeren organisch te laten verlopen worden de
transitiekosten beperkt.

Er ligt geen onderzoek naar de omvang van de transitiekosten voor de informatiekundige visie van
Common Ground. Er zijn op basis van ervaringen met de benodigde transitie van Common Ground ook nog


26 Actualisatie Integraal Financieel Beeld Stelselherziening Omgevingswet, KokxDeVoogd, 16 juni 2023, pag. 5
27 Uitgaande twee te ontwikkelen domeinen: dienstverlening en sociaal domein op basis van de kosten van DSO = € 600 en € 700 mln. en uitgaande
dat het fysiek domein grotendeels omgevormd kan worden naar de informatiekundige visie van Common Ground.

## Page 80







Pagina 38 van 44

geen inschattingen van kosten te maken. Er is wel uitgebreid onderzoek gedaan naar de transitiekosten van
andere trajecten. Met name de transitiekosten die gemoeid zijn met het DSO lijken daarbij interessant –
alhoewel mogelijk niet helemaal vergelijkbaar. Voor alle gemeenten tezamen zijn deze geraamd op €1,8 tot
€ 2,6 mld.28 29 Het betreft kosten voor aanpassen van bedrijfsprocessen, het programmateam, opleidingen
en competentieontwikkeling, communicatie en cultuurverandering, kosten voor aanpassingen aan een
klantcontact centrum, intensivering van burgerparticipatie en eventuele kosten voor
uitvoeringsorganisaties en ketenpartners.

Als op basis van het DSO door ons een eerste grove en voorzichtige inschatting gemaakt wordt dan liggen
de transitiekosten voor Common Ground in de orde van grootte van €3,6 tot 5,2 mld. 30 Het betreft kosten
die boven op de investeringskosten komen. Vanwege de langere doorlooptijd van 15 jaar en het leereffect
van gemeenten, is het de vraag of dit één op één te vergelijken is. Het betreft, in principe, eenmalige
kosten die gemeenten in eerste instantie zelf moeten dragen. Pas na het realiseren (die wel 15 jaar kan
duren) kunnen deze naar verwachting worden terugverdiend door lagere personeelskosten in de primaire
processen.
6.5  (Structurele) Beheerlasten
De jaarlijkse beheerlasten betreft de kosten die gemeenten moeten maken om de applicaties, API’s en
bronsystemen te hosten, te services en verder te ontwikkelen. Naarmate er meer gemeenten gebruik
van maken, is de verwachting dat de beheerlasten ongeveer hetzelfde blijven maar over meer
gemeenten worden verdeeld (en daardoor per gemeente goedkoper). De jaarlijkse structurele kosten
worden geraamd in de orde van grootte tussen de € 140 mln. en € 225 mln.

Er ligt geen onderzoek naar de omvang van de structurele beheerkosten voor de informatiekundige visie
van Common Ground. Er zijn op basis van ervaringen met de benodigde transitie van Common Ground ook
nog geen inschattingen van kosten te maken. Er liggen wel enkele ervaringsgegevens die mogelijk
aanknopingspunten bieden.

Hieronder staan een korte toelichting op de redeneerlijn.
•
Bij de ontwikkeling van de generieke dienstverlening van Dimpact is het uitgangspunt dat de hosting,
services en doorontwikkeling ongeveer 80% is van de bestaande licentiekosten die 20 gemeenten
betalen. Naarmate meer gemeenten er gebruik van maken, is onze verwachting dat de besparing groter
wordt als gevolg van de schaal. Als alle gemeenten in Nederland er gebruik van maken, zouden de


28 Onderzoek Transitiekosten Omgevingswet, KPMG, 3 februari 2021, pagina 23 t/m 27.
29 Actualisatie Integraal Financieel Beeld Stelselherziening Omgevingswet, KokxDeVoogd, 2023, pagina 53.
30 Uitgaande twee te ontwikkelen domeinen: dienstverlening en sociaal domein op basis van de kosten van DSO = € 3,6 mld. en 5,6 mld. uitgaande
dat het fysiek domein grotendeels omgevormd kan worden naar de informatiekundige visie van Common Ground.

## Page 81







Pagina 39 van 44

beheerlasten ongeveer 40-50% van de huidige licentiekosten bedragen. Dat zou een bedrag zijn in de
orde van grootte tussen de € 180 mln. en € 225 mln.31 per jaar.
•
In het DSO zijn de jaarlijkse beheerlasten geraamd op 20% van de investeringskosten32. Uitgaande van
een investering van tussen € 600 en € 700 mln. liggen de jaarlijkse beheerkosten tussen de € 120 mln.
en € 140 mln.
Als op basis van de bovenstaande onderdelen door ons een eerste grove en voorzichtige inschatting van de
beheerlasten gemaakt wordt dan liggen deze voor Common Ground in de orde van grootte van € 140 tot €
225 mln. 33




31 Uitgaande van €450 mln. aan licentiekosten betekent dat de beheerkosten op ongeveer € 225 mln. zouden komen te liggen.
32 Actualisatie Integraal Financieel Beeld Stelselherziening Omgevingswet, KokxDeVoogd, 16 juni 2023, pag. 21
33 Uitgaande twee te ontwikkelen domeinen: dienstverlening en sociaal domein op basis van de kosten van DSO = € 3,6 mld. en 5,6 mld. uitgaande
dat het fysiek domein grotendeels omgevormd kan worden naar de informatiekundige visie van Common Ground.

## Page 82







Pagina 40 van 44

BIJLAGEN

## Page 83







Pagina 41 van 44

BIJLAGEN 1: Huidige kosten
Huidige structurele kosten ICT
Om de kosten van de informatiesystemen van gemeenten te bepalen wordt er gekeken naar de ICT-
benchmark gemeenten 2023 van M&I partners34.

Deze benchmark onderscheidt drie kostensoorten van gemeentelijke ICT, namelijk infrastructuur,
personeel en software. Daarnaast maken ze onderscheid tussen kleine gemeenten (<60.000 inwoners),
midden gemeenten (>60.000 en <100.000 inwoners) en grote gemeenten (<100.000 inwoners).

De kosten zijn in onderstaande tabel weergegeven:

Kleine
gemeente
Midden
gemeente
Grote
gemeente Gemiddeld
Software
€ 40
€ 34
€ 35
€ 36
Personeel
€ 48
€ 49
€ 59
€ 53
Infrastructuur
€ 16
€ 15
€ 20
€ 17
Totaal
€ 104
€ 98
€ 114
€ 106

ICT-kosten bestaan uit hardware, infrastructuur, afschrijving, software, Clouddiensten, inrichtingskosten,
personeel en beheer. De trend is dat de totale kosten van ICT stijgen (gecorrigeerd voor inflatie), de
verwachting is dat deze trend aankomende jaren zal aanhouden door de uitdagingen waar gemeenten
komende jaren voor komen te staan.

Met gemiddelde kosten van € 106 euro per inwoner35 en een inwoneraantal van 17.811.29136 zijn de totale
gemeentelijke ICT-kosten € 1,9 mld. per jaar.
Onderscheid naar grootte van de gemeente
Binnen verschillende grote van gemeenten zijn er kleine verschillen waarneembaar tussen de totale ICT
kosten per inwoner. Ze hebben een U-vormige relatie wat betekend dat de midden-gemeente de laagste
ICT kosten per inwoner hebben en de kleine- en grote- gemeenten hogere ICT kosten per inwoner.

Daarnaast zijn de kosten verschillend opgebouwd binnen de verschillende grote gemeenten. Kleine
gemeenten hebben relatief hoge softwarekosten en grote gemeenten hebben relatief hoge
personeelskosten37.


34 Trends & Conclusies ICT Benchmark Gemeenten 2023, M&I/Partners
35 Trends & Conclusies ICT Benchmark Gemeenten 2023, M&I/Partners, pag. 7
36 https://www.vzinfo.nl/bevolking/bevolkingsomvang#:~:text=Op%201%20januari%202023%20telde,t.o.v.%202021%20met%20220.619%20inwoners.
37 Trends & Conclusies ICT Benchmark Gemeenten 2023, M&I/Partners, pag. 7

## Page 84







Pagina 42 van 44

Onderscheid naar componenten
Softwarekosten: De kosten voor software zijn met 3 euro gestegen naar 36 euro per inwoner.
Deze stijging wordt door M&I voornamelijk toegeschreven aan de verSaaSing, de implementatie van
nieuwe wetgeving en de overstap naar Microsoft E5 licenties38.

Personeelskosten: De personeelskosten zijn toegenomen met 7 euro tot 53 euro per inwoner. Door krapte
op de arbeidsmarkt is het moeilijker om eigen personeel te werven. Gemeenten zijn hierdoor vaker
aangewezen op meer en kostbaarder ingehuurd personeel, met hogere kosten als gevolg39.

Infrastructuurkosten: De kosten voor infrastructuur zijn nagenoeg gelijk gebleven op 17 euro per
inwoner. De spraak en beeldkosten zijn verder gedaald ten opzichte van 2021 door een daling van de
hardware kosten voor mobiele telefonie. Gemeenten geven meer uit aan data en netwerkinfrastructuur en
maken zo een professionaliseringsslag40.
Verwachte kostenontwikkeling
Vanaf 2018 tot en met 2022 is het percentage van de gemeentelijke begroting uitgegeven aan ICT-kosten
gestegen van 2,8% tot 3,2%. De verwachting is dat deze kosten blijven stijgen en dat de gemeentelijke
begroting kleiner wordt. Deze ontwikkelingen versterken elkaar in de ontwikkeling van het percentage ICT
kosten ten opzichte van de gemeente begroting41.





38Trends & Conclusies ICT Benchmark Gemeenten 2023, M&I/Partners, pag. 12
39 Trends & Conclusies ICT Benchmark Gemeenten 2023, M&I/Partners, pag. 13
40 Trends & Conclusies ICT Benchmark Gemeenten 2023, M&I/Partners pag. 14
41 Trends & Conclusies ICT Benchmark Gemeenten 2023, M&I/Partners, pag. 9

## Page 85







Pagina 43 van 44

BIJLAGE 2: Betrokken organisaties
De volgende organisatie hebben hun medewerking verleend.
Leveranciers:
•
Centric
•
GEO-business Nederland
•
Conxilium
•
Procura

Gemeenten
•
Gemeente Rotterdam
•
Gemeente Utrecht
•
Gemeente Den Haag
•
Gemeente Eindhoven
•
Gemeente Breda
•
Gemeente Buren
•
Gemeente Druten-Wijchen

Overige organisaties
•
Dimpact
•
Vereniging Directeuren Publieksdiensten
•
CIO-beraad
•
VNG
•
VNG-realisatie



## Page 86







Pagina 44 van 44

BIJLAGE 3: EffectenArena
De EffectenArena is een werkvorm om effecten van de beoogde veranderingen scherp te
benoemen. In een sessie met de relevante stakeholders zijn relaties tussen probleemanalyse,
alternatieven en effecten gezamenlijk uitgedacht en opgetekend op een A2-vel: de EffectenArena.

Uitgangspunt zijn de verschillende doelen en onderdelen van Samen Organiseren en de
informatiekundige visie Common Ground. De huidige situatie is daar tegenover de situatie gesteld
als de informatiekundige visie van Common ground is geïmplementeerd.


Het instrument dwingt deelnemers concreet te maken welke effecten en toegevoegde waarde de
alternatieven hebben. Er is actief gezocht naar ‘drivers’ of knoppen van de informatiekundige visie
Common Ground. Door stakeholders te betrekken worden redeneringen vanuit de
informatiekundige visie opgesteld, gedeeld en getoetst en ervaringskennis opgehaald.

Er heeft een intensieve discussie plaatsgevonden (vandaar de term Arena). De EffectenArena toont
niet alleen de effecten op de maatschappelijke doelen, maar ook de consequenties van de keuzes
voor stakeholders. De effectenarena geeft goed inzicht in de relevante argumenten en is een goede
eerste stap op weg naar een businesscase. Kortom de drivers en knoppen komen goed in beeld.

Ook is in de arena duidelijk geworden bij welke stakeholder de effecten komen te liggen en welke
voorwaarden er nodig zijn om een bepaald effect te realiseren of te effectueren.

## Page 87

87/96
Propositie
Common Ground
Bijlage 3 – Artikel Arre Zuurmond in de Volkskrant
Het wantrouwen in de overheid is een groot probleem, maar de oplossing is
misschien niet eens zo heel erg moeilijk, zegt regeringscommissaris Arre Zuur-
mond: breng de informatiehuishouding op orde. Nu is het een zooitje.
Regeringscommissaris Informatiehuishouding Arre Zuurmond heeft zijn termijn van twee jaar net met een half jaar verlengd.
Beeld Rebecca Fertinel
‘Je kunt praten over een rechtvaardig systeem, zegt Arre Zuurmond, maar mensen moeten het
ook ervaren. ‘En ze ervaren het niet als ze anderhalf jaar op een wachtlijst staan, als hun kind vijf
jaar thuis moet blijven wonen omdat er geen woning beschikbaar is, of als ze de energielasten niet
kunnen betalen.’
Dus hebben mensen die niet meer in de praatjes van de politiek geloven – hij kan er weinig
anders van maken – een punt. En bij álle grote problemen van dit moment, waarvan er steeds
meer crisisachtige proporties aannemen, ziet hij een constante: de gegevens die nodig zijn voor
deugdelijk beleid zijn een zooitje.
Zuurmond, die net zijn termijn van twee jaar als regeringscommissaris Informatiehuishouding met
een half jaar heeft verlengd, geeft het voorbeeld van de 190 euro energietoeslag die iedereen
eind 2022 kreeg. Geroemd als succes, want een eenvoudige, uitvoerbare maatregel. Niet door

## Page 88

88/96
Propositie
Common Ground
hem: ‘We hebben in Nederland de informatiehuishouding niet zo op orde dat we kunnen identifi-
ceren wie het geld echt nodig heeft en we het direct aan die mensen kunnen overmaken. Na enig
steggelen gaan we dan alle Nederlanders, tot multimiljonairs aan toe, 190 euro geven. Als onze
informatie op orde was geweest, hadden we dat bedrag over 40 procent van de bevolking kunnen
verdelen, waardoor zij ieder 400 euro hadden ontvangen. Maar dat kunnen we niet.
‘Zo’n toeslag lijkt rechtsgelijkheid, maar dat is het helemaal niet. Rechtsgelijkheid betekent dat
mensen die gelijk zijn, gelijk behandeld moeten worden. Maar naarmate ze ongelijk zijn, moeten
ze ongelijk behandeld worden. Mensen die zien dat de overheid dit niet doet, keren zich tegen
die overheid.’
Een ogenschijnlijk droge, abstracte term als ‘informatiehuishouding’ heeft concrete en ingrijpen-
de gevolgen, wil hij maar zeggen. ‘Als de overheid beleid wil maken, is een aantal dingen nodig:
bevoegdheden, geld en 2 personeel. Deze drie zaken zijn goed geregeld. Maar sinds de jaren
zeventig is een vierde instrument nodig: automatisering, of digitalisering, zoals we het zijn gaan
noemen. Dit middel is niet te sturen door de overheid, want we hebben het uitbesteed aan de
vrije markt.’
Koken voor grotere groep
De overheid koopt ontwikkeling en onderhoud van software in bij bedrijven, weet zelf vaak niet
goed wat daarin omgaat en de grote afhankelijkheid van die bedrijven zit het nodige beleid in
de weg. ‘Terwijl informatiehuishouding voor de overheid is wat de mise-en-place is voor een kok.
Wanneer je gaat koken voor een grotere groep, moet je alle benodigdheden klaar hebben staan.
Zo moet je ook informatie klaar hebben staan voor de professional die ermee moet werken.
‘De voorbeelden zijn soms pijnlijk. Als wij in 2021 ontdekken dat er 1.150 kinderen uit huis zijn
geplaatst in gezinnen die getroffen zijn door het toeslagenschandaal, en het idee is dat deze
kinderen vaker uit huis worden geplaatst dan in andere groepen, dan wil je weten of dat door de
stress komt die het wangedrag van de overheid heeft veroorzaakt. En je wilt dat eventueel onge-
daan maken.
‘In zo’n geval kost het ons meer dan een jaar om te discussiëren over het samenbrengen van de
informatie die we nodig hebben om die kinderen te identificeren. Zoiets wil je meteen doen, de
dag nadat je erachter bent gekomen.’
Zuurmond geeft nog een pijnlijk voorbeeld, uit zijn periode als Ombudsman in Amsterdam, van
2013 tot 2021. ‘Een man belde mij. Zijn auto stond achter slot en grendel in Friesland, terwijl hij
parkeerboetes kreeg uit Amsterdam. Nu is het bekend dat criminelen gestolen auto’s gebruiken
en er kentekens van andere voertuigen op zetten. In dit geval was de auto met het kenteken van
de man in Friesland vijf keer beboet, waarvan twee keer vlak bij het huis van advocaat Derk Wier-
sum, in de maand voorafgaand aan diens moord. Dat nepkenteken is vermoedelijk gebruikt bij de
voorbereiding. Wiersum zal zijn geobserveerd. Maar dat zou pas later blijken. Want de gemeente
had van de man uit Friesland een signaal gekregen dat dit een gestolen voertuig kon zijn, maar
had dat bureaucratisch behandeld. Het bezwaar was afgewezen zonder de politie te informeren.’

## Page 89

89/96
Propositie
Common Ground
Dat is niet alleen de schuld van die ene ambtenaar. Die krijgt de opdracht om zo snel mogelijk
bezwaren af te handelen, legt Zuurmond uit. ‘Wat ik beschrijf’, zegt hij, ‘is het verschil tussen een
verkokerde bureaucratie zoals wij die hebben en moderne organisaties die zich afvragen: welke
problemen moeten er worden opgelost, wat is daarvoor nodig en wie zetten we daarbij in? In zo’n
moderne organisatie hebben de verschillende onderdelen als vanzelfsprekend contact met elkaar,
bijvoorbeeld over zo’n kenteken.’
Kun je zeggen dat de informatiehuishouding slecht is over de hele breedte van de over-
heid?
‘Nee, en dat maakt het nog schrijnender. De overheid, zeg ik altijd, heeft een afdeling ‘halen’ en
een afdeling ‘betalen’. De afdeling ‘halen’, die geld van burgers incasseert, is beter op orde. Zie
onze voor ingevulde belastingaangifte, waarbij de overheid ervoor heeft gezorgd dat onze verze-
kerings-, bank- en werkgeversgegevens allemaal up-to-date verzameld zijn. Jij hoeft alleen nog
maar ‘oké’ te zeggen. Daar wordt helemaal geen probleem met privacy gezien. Het is ook best
innovatief.
‘Dan heb je de afdeling ‘betalen’, waar de overheid geld of rechten aan burgers moet leveren.
Dáár zegt de overheid: ja, het is wel een beetje moeilijk, hè? En innovaties lukken ons niet zo. En
het mag ook niet van de privacyregels.’
Nederlanders zijn ook wantrouwend over instanties die data uitwisselen. Er kunnen soms
goede redenen zijn voor obstakels.
‘Maar voor het innen van belasting wordt ons loonbriefje elke maand naar de Belastingdienst ge-
stuurd. Meer dan een miljard gegevens per jaar. Dat wordt dan geen privacyschending genoemd,
omdat er een juridische grondslag voor is. Ik zou zeggen: het is een gelegaliseerde privacyschen-
ding. Zo’n grondslag kun je ook creëren als de burger iets van de overheid nodig heeft, in plaats
van andersom.’
Zuurmond was al met pensioen toen hij het profiel van regeringscommissaris toegestuurd kreeg
met het verzoek om erop te solliciteren. ‘Na een week werd ik gebeld: hé, je solliciteert niet. Ik zei:
nee, natuurlijk niet, waarom zou ik terugkomen voor een opdracht zonder enige ambitie?
‘De aanvankelijke vraag was of ik de informatiehuishouding van de rijksoverheid op orde kon bren-
gen. Maar dat is niet alleen daar nodig, maar in het hele publieke domein: gemeenten, dienstver-
leners, ziekenhuizen, scholen, woningcorporaties.
‘En die eerste vraag ging slechts over het ordenen en kunnen terugvinden van documenten.
Omdat documenten belangrijk zijn op de vierkante kilometer in Den Haag’, aldus Zuurmond. Dat
is erg ingegeven door wat er is gebeurd met het memo-Palmen, vertelt hij. In dat advies uit 2017
waarschuwde toenmalig ambtenaar bij de Belastingdienst Sandra Palmen, tegenwoordig NSC-Ka-
merlid, al heel precies voor wat bekend zou worden als het toeslagenschandaal. Ondanks ettelijke
verzoeken om informatie van de Tweede Kamer en journalisten zou het cruciale stuk pas in 2020
bekend worden via een parlementaire ondervragingscommissie. Mistig bleef in hoeverre de amb-
telijke en politieke top de inhoud van het stuk kenden – ze verklaarden onder ede van niet.
Zuurmond: ‘Natuurlijk is een goed systeem voor zulke documenten heel belangrijk, zodat de
Kamer goed wordt ingelicht. Maar ze zijn slechts een klein deel van alle informatie die de overheid

## Page 90

90/96
Propositie
Common Ground
beter moet organiseren om haar taken te kunnen vervullen. Veel belangrijker zijn de gegevens
die ze bij DUO, het CJIB, de Belastingdienst en het UWV nodig hebben in hun dagelijkse werk en
voor het contact met burgers. Dat kun je juist ook duidelijk maken aan de hand van de kinderop-
vangtoeslagaffaire. Want die begon al in 2006, toen het fout ging in de uitvoering en dat had met
een heel ander informatieprobleem te maken.
‘De overheid vroeg destijds aan mensen met een relatief laag inkomen, mensen die de toeslagen
nodig hadden: wat denkt u te gaan verdienen? Hoe lager die mensen hun inkomen inschatten,
des te meer toeslag zouden ze krijgen. Die mensen konden liegen of zich vergissen. Ik noem dat
een vorm van uitlokking.
‘Terwijl diezelfde overheid één deurtje verder, via de inkomstenbelasting, zelf over relevante gege-
vens had kunnen beschikken. Dat kreeg de overheid niet voor elkaar. In plaats daarvan ging zij drie
jaar later controleren of wat die burgers hadden gezegd wel overeenkwam met wat de overheid
zelf had kunnen weten. En zo niet, dan zei de overheid: u bent fraudeur. Als dit in het begin goed
was geregeld, hadden we, denk ik, in 80 tot 90 procent van de gevallen kunnen voorkomen dat er
geld werd teruggeëist van ouders.
‘De uitvoerende organisaties kijken nu ook te veel omhoog: wat wil de baas, wat wil de minister?
Want daar worden ze op afgerekend. Die gemeenteambtenaar die niets doet met de informatie
over een gestolen auto, moet genoeg bezwaarschriftjes per dag afhandelen. Zo bestaat de Ne-
derlandse overheid uit allemaal eilandjes en informatie stroomt niet tussen die eilandjes. Vooral bij
complexe opgaven zoals stikstof of woningbouw is dat wel nodig.’
U had twee jaar lang twee dagen per week. In die tijd zult u niet de hele publieke sector
anders hebben laten werken. Bent u al ergens gekomen?
‘Ik vind van wel. Er wordt een begin gemaakt met de werkomgeving voor de toekomst. Als er nu
een Wooverzoek (Wet open overheid, red.) wordt gedaan, doen ministeries daar gemiddeld 160
dagen over. Ze halen de norm van 42 dagen absoluut niet. Duik je in die departementen, dan kom
je veel hardwerkende mensen tegen, maar ze werken met heel oude spullen. Ze gebruiken e-mail-
programma Outlook, wat echt oud is. Ze slaan 4 documenten op harde schijven op, wat geen
enkele moderne organisatie nog doet. Als vergaderstuk sturen ze dan een bijlage in Outlook naar
het secretariaat. Als de baas dat goed wil kunnen lezen, gebruikt hij een app op zijn tablet. Maar
daarmee kan hij niet in de documenten schrijven, dus daar gebruikt hij weer een andere app voor.
‘Vervolgens zeggen we: je moet al die mailtjes goed archiveren en als er een Woo-verzoek binnen-
komt, moet je al die mailtjes doorpluizen. Nee, houd toch op met mailen! E-mail is per ongeluk
in de jaren tachtig geïntroduceerd zonder na te denken. Moderne mensen moeten niet willen
mailen, maar op een platform samenwerken met professionals uit verschillende disciplines. Daar
deel je documenten en daar kun je ze dus ook heel makkelijk vinden als er een Woo-verzoek komt.
Zo’n platform zal er komen.’
Zo klinkt het als een technisch dingetje dat moet worden opgelost. Maar in die nieuwe
werkomgeving moeten mensen in vertrouwen samenwerken. Mensen houden juist zo
van mail omdat ze dan iets hebben vastgelegd, een verantwoordelijkheid hebben afge-
schoven, een baas in de cc hebben gezet…

## Page 91

91/96
Propositie
Common Ground
‘Jonge mensen willen niet meer zo werken. Maar je hebt gelijk, er zit ook een cultuurkant aan. Bu-
reaucratische culturen kiezen voor bureaucratische informatiesystemen. Andersom werkt het ook
zo. In de gemeente Hollands Kroon zeiden ze: we stoppen met een declaratiesysteem op basis
van wantrouwen. Daar hoeft geen akkoord meer op declaraties te worden gegeven. Ze doen vijftig
steekproeven per jaar op 500 declaraties en mocht blijken dat er iets niet in orde is, dan voeren ze
daar een gesprek over. Dat gaat goed.’
‘Ik pleit voor een Professional Bevrijdingsfront. We hebben nu veel stafafdelingen, die op ict- en
digitaliseringsgebied vaak meer te zeggen hebben dan de uitvoerende professional zelf. Of dat
nu een verpleegkundige, een leerkracht of een politieagent is. Die stafafdelingen bevredigen hun
controlebehoefte door extra eisen te stellen aan de ict, waardoor de professional steeds meer
klem is geraakt.
‘We moeten leren de professional weer te vertrouwen in zijn relatie met de burger en ons de vraag
stellen: hebben wij er alles aan gedaan om hem te laten excelleren in die relatie? Politieagenten
besteden nu de helft van hun tijd aan administratie. Dan zijn ze niet bezig in de wijk, ze zijn stafaf-
delingen van informatie aan het voorzien omdat die stafafdelingen zo graag controleren. Moet je
je voorstellen dat je daar 20 procent van af kunt snoepen. Dan praat je over tienduizend agenten
die weer de straat op kunnen.’
Dit is ook waarom de voortdurende boodschappen dat we het met minder zorg moe-
ten doen niet te verteren zijn. Ook daar loop je aan tegen dubbele handelingen en een
wildgroei aan organisaties. Je moet als patiënt zelf steeds je gegevens aanleveren…
‘Toen mijn broer buiten bewustzijn op de ic lag, werd ik tot drie keer toe gebeld met de vraag
wat zijn medicijnen zijn. De laatste keer drie dagen na dato. Ik denk ten eerste: help, hij heeft drie
dagen niet de goede medicijnen gekregen. Maar ik denk ook: die arme professionals moeten de
goede dingen doen aan het bed en dat kunnen ze niet. Die moeten terug naar een kantoortje
lopen en een familielid bellen. Dat is die mise-en-place die niet op orde is. Het kan niet anders of
dit leidt tot fouten, waar ook doden door vallen.
‘De overheid raakt zo bovendien goede mensen kwijt. Ik ken een briljante jongen die bij justitie
werkte maar na drie maanden weg is gegaan, omdat hij elke dag de neiging had om zijn compu-
ter uit het raam te flikkeren van 23 hoog. Hij moest met zulke ouderwetse spullen werken en in een
ouderwetse cultuur. Jongeren willen dat niet, daar maak ik me zorgen over.’
Zuurmond heeft een Informatiewet geschreven, die de normen regelt waaraan informatiehuishou-
ding moet voldoen. Dat hij langer blijft, is om invoering van die wet dichterbij te brengen. En hij
bepleit een minister van Digitalisering met doorzettingsmacht. Een positie vergelijkbaar met die
van Financiën. ‘Een ministerie dat alle andere ministeries op het vestje kan spugen als dat nodig
is.
‘We hebben ook net als België een comité nodig waar praktijkmensen naartoe kunnen om te
zeggen: om mijn werk goed te kunnen doen, moeten we deze informatie delen en dat mag nu
niet van de wet. Zo’n comité kan dan al toestemming geven, ook al duurt het langer om de wet te
veranderen. Want, let wel: in Nederland moeten we dan vaak twee wetten aanpassen: één die op

## Page 92

92/96
Propositie
Common Ground
de versturende partij slaat, en één waar de ontvangende partij onder valt. Dan ben je vijf tot zeven
jaar verder.’
Toch, uw pleidooi voor een overheid die enorm efficiënt informatie deelt, vraagt veel
vertrouwen in die overheid.
‘Anders moet je het beleid überhaupt niet maken. Als we zeggen dat 65-plussers recht hebben op
een uitkering, moeten we zorgen dat we al die mensen vinden en het geld aan ze geven. Ik vind
het ook goed om dat niet te doen. Maar zeggen: we gaan wel een wet maken, maar niet zorgen
dat we die ook kunnen uitvoeren, dat vind ik zo ondemocratisch. Want dan worden in de praktijk
vooral dingen uitgevoerd als dat de macht goed uitkomt.’
Er zijn veel misstanden geweest waarbij de overheid informatie over burgers heeft mis-
bruikt. Zoals bij DUO, dat studenten van migrantenafkomst vaker als fraudeur aanmerk-
te. Een democratische meerderheid kan tot gruwelijke maatregelen beslissen. Dan is het
lekker werken op uw informatieplatform van de toekomst.
‘De beste remedie is grote openbaarheid, zodat journalisten, belangengroepen en burgers tegen-
macht kunnen bieden. En ja, voor als er ooit echt foute krachten aan de macht komen, heb je een
noodknop nodig om gegevens te kunnen vernietigen. Maar ook dat gaat digitaal een stuk mak-
kelijker, kan ik je vertellen. En uiteindelijk geloof ik dat het wantrouwen dat groeit door een slecht
georganiseerde overheid de grootste bedreiging is voor de democratische rechtstaat.’
bron: Interview Arre Zuurmond in de Volkskrant van 13 januari 2024 door Kustaw Bessems

## Page 93

93/96
Propositie
Common Ground
Addendum – Het lonkend perspectief: Denemarken
In maart 2024 ging een Nederlandse delegatie van de Common Ground Board en de Staat van
de Uitvoering naar Denemarken, om te leren van het succes van Denemarken op het gebied van
digitale dienstverlening aan burgers en bedrijven. Het gezelschap was breed: CIO’s, gemeentese-
cretarissen, burgemeesters van gemeenten, VNG, Dimpact, de Regeringscommissaris, directeuren
van marktpartijen, uitvoeringsorganisaties, zorginstellingen, top management van ministeries,
bestuurders van een ziekenhuis. Breed samengesteld en onder de indruk van de samenhorigheid
en realisatie kracht van Denemarken.
Afbeelding 1 - Nederlandse delegatie van de Common Ground Board en strategische partners in Denemarken
Al vanaf 2001 werken de Deense landelijke overheid, gemeenten en regio’s nauw samen aan een
digitale infrastructuur die als basis dient voor betere publieke dienstverlening. Trage en inefficiën-
te processen, hoge kosten en verouderde IT-systemen vroegen om een koersverandering. Dene-
marken staat bovenaan op de Europese E-government Development Index en op de 2e plek in
de Europese ranking Digital Economy and Society Index (DESI) 2022. Burgers zijn heel enthousiast
over de digitale transformatie: 9 op de 10 Denen zijn tevreden over het Deense digitale dienstver-
leningsportaal Borger.dk en 77% van de inwoners geeft aan vertrouwen te hebben in de digitale
dienstverlening. De doorlooptijd van uitvoeringsprocessen is met zo’n 30% gereduceerd. Er zijn
behoorlijke kostenbesparingen in de IT, naar schatting zo’n EUR 300 miljoen op jaarbasis.

## Page 94

94/96
Propositie
Common Ground
Een aantal belangrijke gamechangers:
•
De introductie van de digitale handtekening (2001), die de basis is van verplicht gebruik van
digitale post (2011): digital by default.
•
Het digitale platform Borger.DK (2007), het centrale punt om burgers en bedrijven toegang te
geven tot niet alleen overheidsdiensten maar ook private diensten.
•
In 2009 heeft de gemeentelijke IT-samenwerking een impuls gekregen met de oprichting
van KOMBIT. In essentie fungeert het als een intermediair voor de 98 Deense gemeenten
en commerciële leveranciers van IT-oplossingen. Er worden gezamenlijke IT- oplossingen en
infrastructuur aangeschaft, beheerd, geëxploiteerd en doorontwikkeld. KOMBIT richt zich op
verschillende domeinen van gemeentelijke dienstverlening, zoals burgerzaken, sociale dien-
sten, planning en bouw, en gezondheidszorg. Zo verzorgt KOMBIT onder andere de ruim 30
belangrijkste applicaties voor alle (98) gemeenten. Ook kunnen gemeenten eigen applicaties
gebruiken, mits deze voldoen aan de afgesproken uitgangspunten en standaarden. Door het
collectief eigendom, kritische massa en het beter beheersen van financiële risico’s is het een
aantrekkelijk model voor alle gemeenten. Zo draagt KOMBIT het risico bij de ontwikkeling van
nieuwe oplossingen en betalen gemeenten pas als het operationeel is.
•
Als onderdeel van de Digitaliseringsstrategie 2016-2020 is Denemarken gaan bouwen aan een
gezamenlijke data-architectuur. Doel is efficiënte, coherente en transparante dienstverlening
die aansluit op de specifieke behoeften en situatie van burgers en bedrijven. Met regels, open
standaarden, vereisten, referentiearchitectuur en bouwblokken stimuleert het de onderlinge
samenwerking en interoperabiliteit. Daarmee draagt het ook in bredere zin bij aan bouwste-
nen voor de innovatie, groei en ontwikkeling van de samenleving. Het stelsel richt zich op ver-
schillende niveaus van de overheid (centrale, regionale en lokale overheden) en verschillende
sectoren, waaronder de gezondheidszorg en arbeidsmarkt.
•
De volgende fase in de Deense digitale strategie is de toepassing van Artificial Intelligence
(AI). De Deense Nationale Strategie voor Kunstmatige Intelligentie is erop gericht een raam-
werk te creëren voor bedrijven, onderzoekers en overheden om het potentieel van AI beter te
benutten.
Vier succesfactoren voor de Deense aanpak zijn:
1.
Duidelijke doelen en quick wins. Kracht van de Deense aanpak is dat verbetering van de
publieke dienstverlening het centrale doel is van digitalisering. En dat dit als een gezamen-
lijke operatie van alle overheidslagen en de private sector is gezien, vanwege de onderlinge
afhankelijkheden. Met een gezamenlijke strategie met een duidelijke focus en ambitie, die
periodiek geactualiseerd is, werd het mogelijk om samen investeringen te doen op zeer com-
plexe thema’s en doelgericht resultaten te bereiken.
2.
Het neerzetten van een infrastructuur. Vanaf de start van de digitaliseringsstrategie is priori-
teit gegeven aan strategische investeringen in de digitale infrastructuur, zie ook de voorbeel-
den hierboven. Deze infrastructuur is de ruggengraat van de digitaliseringsstrategie. Daarbij
kon worden voortgebouwd op het Centrale Persoonsregister (CPR) dat al in 1968 werd ge-
bouwd. Met CPR kregen inwoners een uniek identificatienummer, waardoor het ook gemakke-
lijker werd om, vele jaren later, burgers toegang te geven tot online overheidsdiensten.
3.
Afstemming tussen alle bestuursniveaus. Kenmerkend voor de Deense aanpak is dat er een
sterke coördinatiestructuur is opgezet, met heldere en stevige mandaten. Zo is in 2005 de
Digital Taskforce opgericht, dat als coördinerend en adviesorgaan functioneerde. En met

## Page 95

95/96
Propositie
Common Ground
KOMBIT, dat in 2009 is gestart, heeft Denemarken de intergemeentelijke IT-governance stevig
verankerd. Belangrijk factor is daarnaast dat in Denemarken tot 2022 de minister van Finan-
ciën (‘Finansministeriet’) beleidsmatig verantwoordelijk was voor de digitalisering van het
openbaar bestuur.
4.
Samenwerking met de private sector. Denemarken heeft een lange geschiedenis van pu-
bliek-private samenwerking op het gebied van digitalisering. Overheidsinstanties werken
nauw samen met private bedrijven om digitale infrastructuur op te zetten, innovatieve IT-op-
lossingen te ontwikkelen en digitale diensten te leveren aan burgers en bedrijven. Door te
werken met heldere uitgangspunten, zoals voorwaarden omtrent open standaarden en open
source en het ontwikkelen in bouwblokken/componenten, is het gemakkelijker om softwarele-
veranciers en start-ups in te schakelen.
De uitdagingen zijn te groot om alleen te doen! Betrouwbare dienstverlening, opkomst van AI,
gebruik van data, maatschappelijke opgaven, personeelstekorten, krimpende budgetten. En nog
veel wat op ons afkomt. Het is belangrijk om klaar te zijn voor de toekomst. Nederland heeft al
elementen gerealiseerd, maar alles werkt nog niet in samenhang. We moeten en willen een ande-
re weg inslaan en de Denen maken ons duidelijk dat het kan.
En de overtuiging dat het now or never is. Ploeteren we als 342 gemeentelijke, 12 ministeriële en
12 provinciale manieren voort? Of slaan we de handen in één, zoals de Denen begin deze eeuw
deden en vernieuwen en standaardiseren we onze ICT vanuit één filosofie en aanpak. Met uitbrei-
ding naar private partijen en andere overheidsorganisaties! Op naar gezamenlijke architectuur,
verplichtend karakter, open source en samen innoveren met marktpartijen!
Hoewel er op diverse aspecten zeker verschillen bestaan tussen Denemarken en Nederland,
lijkt de culturele verscheidenheden toch beperkt te zijn. Beide landen hebben een overwegend
vlakke bestuursstructuur en delen een vergelijkbare mentaliteit, gekenmerkt door pragmatisme en
humor. Van het 1:1 overnemen van het Deense model in Nederland zal dan ook geen sprake zijn.
Wel zijn afspraken gemaakt onder de naam ‘het pact van Kopenhagen’ om door te pakken. ‘It is
not for cowards, it is for the brave’ om de Denen te citeren.
bron: staat van de uitvoering, studiemateriaal Deense Digitale Overheid en Digital Hub Denmark


## Page 96

96/96
Propositie
Common Ground

---

*This document was automatically converted from PDF. Some formatting may have been lost in the conversion process.*
