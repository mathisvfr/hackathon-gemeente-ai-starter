---
title: Vng Nl 2021 03 Handreiking Van Wob Naar Woo Pdf
url: https://vng.nl/sites/default/files/2021-03/handreiking-van-wob-naar-woo.pdf
converted_at: 2025-06-11T13:27:50.466249
source_type: PDF
---

# Vng Nl 2021 03 Handreiking Van Wob Naar Woo Pdf

Source: https://vng.nl/sites/default/files/2021-03/handreiking-van-wob-naar-woo.pdf

---

## Page 1

Handreiking
Van Wob naar Woo
Een juridische handreiking voor gemeenten over de Wet open overheid

## Page 2

2
Vereniging van Nederlandse Gemeenten
Colofon
Auteurs
Mevr. mr. Elisabeth Pietermaat, advocaat en partner bij Pels Rijcken & Droogleever Fortuijn, Den Haag
Mevr. mr. Nina Bontje, advocaat bij Pels Rijcken & Droogleever Fortuijn, Den Haag
Dhr. mr. Arno Geleijnse, advocaat bij Pels Rijcken & Droogleever Fortuijn, Den Haag (tot 01-11-2021)
Mevr. mr. Dana van Weerden, advocaat bij Pels Rijcken & Droogleever Fortuijn, Den Haag
De publicatie is tot stand gekomen in samenwerking met:
Dhr. mr. Edwin Rooke, juridisch adviseur bij gemeente Utrecht
Dhr. mr. Jelle Bakker, (voormalig) juridisch adviseur bij gemeente Enschede
Mevr. mr. Marieke van der Burg, bestuursjurist bij gemeente Rotterdam
Dhr. mr. Cosmin Stan, juridisch adviseur bij gemeente Rotterdam
Mevr. mr. Majlinda Uka, bestuursjurist bij gemeente Rotterdam
Mevr. mr. Nanda Laagland, functionaris gegevensbescherming bij gemeente Oss
Dhr. mr. Hugo van Nijnanten, juridisch adviseur bij gemeente Veenendaal
Dhr. mr. Marte van der Loop, coördinerend wetgevingsjurist bij het ministerie van Binnenlandse Zaken en
Koninkrijksrelaties
Mevr. mr. dr. Juliette van der Jagt-Jobsen, senior juridisch adviseur bij VNG
Dhr. mr. Christiaan de Vlieger, teamleider recht bij VNG
Omslag
foto iStock
Vormgeving
Chris Koning, VNG

## Page 3

3
Vereniging van Nederlandse Gemeenten
Inhoudsopgave
Voorwoord
5
Voorwoord bij de tweede druk
6
Inleiding
7
1
Rechten
9
1.1
Inleiding
9
1.2
Bijzondere regelingen
9
2
Algemene bepalingen
11
2.1
Inleiding
11
2.2
Begripsbepalingen (artikel 2.1 Woo)
11
2.3  	 Reikwijdte (artikel 2.2 Woo)
12
2.4  	 Zorgplicht en openbaarmaking (artikel 2.4 Woo)
13
2.5  	 Belang van openbaarheid (artikel 2.5 Woo)
16
3
Actieve openbaarmaking
17
3.1  	 Inleiding
17
3.2  	 Inspanningsverplichting (artikel 3.1 Woo)
17
3.3  	 Verplicht openbare informatie (artikel 3.3, eerste lid, Woo)
18
3.4  	 Verplicht openbare informatie, tenzij … (artikel 3.3, tweede lid, Woo)
19
3.5  	 Actieve openbaarmaking in de vorm van overzichten (artikel 3.3a Woo)
27
3.6
Wijze van openbaarmaking (artikel 3.3, negende lid, 3.3a, zesde lid en artikel 3.3b Woo)
28
3.7
Moment van openbaarmaking (artikel 3.3, vierde en vijfde lid, Woo)
29
3.8
Mededeling niet-openbaarmaking (artikel 3.3, achtste lid, Woo)
31
3.9
Mededeling niet-openbaarmaking is niet appellabel
31
3.10	 Mededeling openbaarmaking is voor belanghebbenden appellabel (artikel 3.3, zevende
lid jo. vijfde lid, aanhef en onder i, Woo)
31
3.11	 Openbaarmaking van adviezen (artikel 3.3, zesde lid, Woo)
32
3.12	 Overgangsrecht voor de actieve openbaarmakingsplicht en gefaseerde inwerkingtreding
(artikel 10.2, 10.2a en 10.3 Woo)
32
3.13	 Actieve openbaarmaking bij een zwaarwegend algemeen belang (artikel 3.4 Woo)
33
3.14	 Aandacht voor de uitvoering van de Woo in begroting en jaarverslag (artikel 3.5 Woo)
34
3.15	 Concluderend stappenplan
34
4
Passieve openbaarmaking
35
4.1
Inleiding
35
4.2
Indienen van een verzoek (artikel 4.1, tweede lid, Woo)
35
4.3
Borgen behoud documenten (artikel 4.1a Woo)
36
4.4
Preciseren van een verzoek (artikel 4.1, vijfde en zesde lid, Woo)
37
4.5
Doorverwijzen en informatie vorderen (artikel 4.2 Woo)
37
4.6
Omvangrijk verzoek: overleg met verzoeker (artikel 4.2a Woo)
38
4.7
Beslistermijn (artikel 4.4, eerste en tweede lid, Woo)
38
4.8
Antimisbruikbepaling (artikel 4.6 Woo)
39
4.9
Contactpersonen (artikel 4.7 Woo)
40

## Page 4

4
Vereniging van Nederlandse Gemeenten
5
Uitzonderingen
42
5.1
Inleiding
42
5.2
De bescherming van andere dan in het eerste lid, onderdeel c, genoemde concurrentie-

gevoelige bedrijfs- en fabricagegegevens (artikel 5.1, tweede lid, aanhef en onder f, Woo)
42
5.3
De bescherming van het milieu waarop informatie betrekking heeft (artikel 5.1, tweede lid,
aanhef en onder g, Woo)
43
5.4
De beveiliging van personen en bedrijven en het voorkomen van sabotage (artikel 5.1,
tweede lid, aanhef en onder h, Woo)
43
5.5
Het goed functioneren van de Staat, andere publiekrechtelijke lichamen of bestuursorganen
(artikel 5.1, tweede lid, aanhef en onder i, Woo)
44
5.6
Onevenredige benadeling (artikel 5.1, vijfde lid, Woo)
45
5.7
Uitzonderingen van artikel 5.1 Woo niet van toepassing op emissiegegevens (artikel 5.1,
zevende lid, Woo)
45
5.8
Motiveringsplicht (artikel 5.1, derde lid, Woo en artikel 5.3 Woo)
46
5.9
Persoonlijke beleidsopvattingen bestemd voor intern beraad (artikel 5.2 Woo)
47
5.10	 Formatie (artikel 5.4 Woo)
49
5.11	 Ondersteuning gemeenteraadsleden door de griffie (artikel 5.4a, eerste lid, Woo)
50
5.12	 Informatie die de verzoeker betreft (artikel 5.5 Woo)
50
5.13	 Verstrekking van niet-openbare informatie wegens klemmende redenen (artikel 5.6 Woo)
52
5.14	 Toegang tot niet-openbare informatie ten behoeve van onderzoek (artikel 5.7 Woo)
53
5.15	 Overtreding van de voorwaarden (artikel 8.1, eerste lid, Woo)
55
6
Digitale informatiehuishouding
56
6.1
Inleiding
56
6.2
Duurzame toegankelijkheid van digitale documenten (artikel 6.1 Woo)
56
6.3
Meerjarenplan (artikel 6.2 Woo)
56
7
Het Adviescollege openbaarheid en informatiehuishouding
58
7.1
Inleiding
58
7.2
De taken van het Adviescollege (artikel 7.2 Woo)
58
7.3
Klachtprocedure bij het Adviescollege (artikel 7.3 Woo)
59
7.4
Informatieplicht (artikel 7.4 Woo)
60
7.5
Geheimhouding (artikel 7.5 Woo)
60
Bijlagen stroomschema’s
61
Stroomschema 1 − Ontvangst en behandeling van een Woo-verzoek
62
Stroomschema 2a − Inhoudelijke beoordeling Woo-verzoek
63
Stroomschema 2b – Inhoudelijke beoordeling Woo-verzoek
64
Stroomschema 3 – Afronding besluitvorming op Woo-verzoek en informatieverstrekking
65
Stroomschema 4 – Verplichte actieve openbaarmaking (hoofdstuk 3 Handreiking)
66

## Page 5

5
Vereniging van Nederlandse Gemeenten
Voorwoord
In 2016 bracht de VNG de publicatie Transparant Bestuur uit voor gemeenten over de Wet openbaarheid van
bestuur (Wob). Ook in 2016 werd het initiatiefwetsvoorstel Wet open overheid (Woo) door de Tweede Kamer
aangenomen. Daarna zijn er belangrijke stappen gezet om de het wetsvoorstel beter uitvoerbaar en betaalbaar
te maken en om verduidelijkingen aan te brengen. Dit heeft uiteindelijk geleid tot de Wijzigingswet Woo die op
26 januari 2021 door de Tweede Kamer is aangenomen. Indien de Eerste Kamer het wetsvoorstel ook aanneemt
en de wet vervolgens inwerking treedt, zal de Woo de Wob vervangen.
De Woo beoogt een transparante en actief openbaar makende overheid. Met dit doel kan het belang van
openbaarheid van publieke informatie voor de democratische rechtsstaat, de burger, het bestuur en economi­
sche ontwikkeling beter worden gediend. De Woo kent daarom de verplichting voor overheden om bepaalde
categorieën informatie uit eigen beweging openbaar te maken. Om actieve openbaarmaking structureel en
duurzaam te kunnen organiseren is het tevens van belang dat de informatiehuishouding van overheden op
orde is. De Woo bevat een algemene zorgplicht om documenten in goede, geordende en toegankelijke staat
te houden en schrijft maatregelen voor om digitale documenten duurzaam toegankelijk te maken.
Het grote belang van een adequate informatievoorziening door en een goede informatiehuishouding bij de
overheid, is recentelijk nog eens tot uitdrukking gekomen in het rapport Ongekend Onrecht van de Parlemen­
taire ondervragingscommissie Kinderopvangtoeslag. Dit rapport leidde ertoe dat de Woo in de laatste fase van
de behandeling in de Tweede Kamer op belangrijke onderdelen werd gewijzigd. Deze aanpassingen hebben
ook betekenis voor gemeenten. De VNG onderschrijft het belang van de Woo met het oog op een groter ver­
trouwen van inwoners in de overheid. Het creëren van meer transparantie zal daartoe een bijdrage leveren.
Na het inwerkingtreden van de Woo krijgen gemeenten met belangrijke, nieuwe verplichtingen te maken. Om
gemeenten te ondersteunen bij de implementatie en uitvoering van de nieuwe regels brengt de VNG, in
samenwerking met Pels Rijcken & Droogleever Fortuijn, deze Handreiking Van Wob naar Woo uit. Deze juridi­
sche handreiking beschrijft waartoe de Woo verplicht en wat er wijzigt ten opzichte van de Wob. Ook worden er
aanbevelingen gedaan om de Woo uit te voeren en zijn er stroomschema’s opgenomen.
De VNG brengt deze handreiking uit nog voordat het wetsvoorstel in de Eerste Kamer is aangenomen, zodat
gemeenten deze vroegtijdig kunnen gebruiken om zich voor te bereiden op de komst van de Woo. Vanzelfspre­
kend zal de handreiking aan de hand van deze Kamerbehandeling worden geactualiseerd.
De publicatie is tot stand gekomen in een samenwerking tussen de advocaten van Pels Rijcken, een klankbord­
groep van gemeentejuristen en juristen van de VNG. Graag wil ik alle betrokkenen bedanken voor hun actieve
bijdrage aan het tot stand komen van deze handreiking.
Ik ga ervan uit dat deze publicatie bijdraagt aan het verhogen van de juridische kwaliteit van gemeentelijke
besluitvorming rondom openbaarheid van informatie.
Pieter Jeroense
Plaatsvervangend algemeen directeur

## Page 6

6
Vereniging van Nederlandse Gemeenten
Voorwoord bij de tweede druk
Op 5 oktober 2021 heeft de Eerste Kamer de wetsvoorstellen Woo en de Wijzigingswet Woo aangenomen.
Daarmee is na bijna tien jaar een einde gekomen aan dit wetstraject en kan de aandacht verder worden gericht
op de implementatie van de Woo. De wet zal op 1 mei 2022 in werking treden.
De VNG houdt zich al langere tijd bezig met de ondersteuning van gemeenten bij de implementatie en uitvoe­
ring van de Woo. De vroegtijdige publicatie van deze Handreiking Van Wob naar Woo in maart van dit jaar nog
voordat de Eerste Kamer de Woo aannam, is daar onderdeel van.
In deze tweede druk van de Handreiking is ook de behandeling van de wetsvoorstellen in de Eerste Kamer ver­
werkt. Dit heeft slechts op enkele onderdelen aanleiding gegeven tot aanpassing van de Handreiking. De actu­
alisatie betreft voornamelijk wijzigingen en aanvullingen van de passage over de contactpersonen in hoofdstuk
4.9 en van de persoonlijke beleidsopvattingen bestemd voor intern beraad in hoofdstuk 5.9. De verplichtingen
van de Woo en wijzigingen ten opzichte van de Wob zijn met deze toevoegingen verder inzichtelijk gemaakt.
Pieter Jeroense
Plaatsvervangend algemeen directeur

## Page 7

7
Vereniging van Nederlandse Gemeenten
Inleiding
1
In deze handreiking wordt – op een enkele uitzondering na – niet verwezen naar de geconsolideerde artikelsgewijze toelichting zoals die in
Kamerstukken I 2020/21, 33 328, nrs. AB en  N en in de bijlage bij Kamerstukken II 2019/20, 35 112, nr. 9 is opgenomen. De originele toelich­
ting in de kamerstukken is steeds als uitgangspunt genomen.
Wetsvoorstel
Op 19 april 2016 stemde de Tweede Kamer in met het ‘Voorstel van wet van de leden Snels en Van Weyenberg
houdende regels over de toegankelijkheid van informatie van publiek belang’, kortweg: de Wet open overheid
(hierna: de Woo). Nog voordat de Eerste Kamer aan een inhoudelijke behandeling toekwam, dienden de indie-
ners op 2 januari 2019 een novelle bij de Tweede Kamer in: het wetsvoorstel tot wijziging van de Woo. Dit wets-
voorstel is op 26 januari 2021 door de Tweede Kamer aanvaard. Op 5 oktober 2021 stemde de Eerste Kamer in
met beide wetsvoorstellen.  Het oorspronkelijke in 2012 ingediende wetsvoorstel is fors gewijzigd. Voor de
doorlopende tekst van de wet wordt verwezen naar Kamerstukken I 2020/21, 33 328, nr. AB.1 Op 1 mei 2022
treedt de Woo in werking en vervalt de Wet openbaarheid van bestuur.
De Woo zal de Wet openbaarheid van bestuur (hierna: Wob) vervangen. Het doel van de Woo is een meer
transparante en actief openbaar makende overheid. Veel meer dan de Wob verplicht de Woo tot het actief, uit
eigen beweging, openbaar maken van documenten. Openbaarmaking moet plaatsvinden via PLOOI, een door
de Minister van Binnenlandse Zaken en Koninkrijksrelaties ontwikkeld platform voor actieve openbaarmaking
van overheidsinformatie. Gemeenten zullen hun werkprocessen hierop moeten aanpassen. Dit onderdeel van
de Woo treedt overigens nog niet op 1 mei 2022 in werking, maar op een nader bij koninklijk besluit te bepalen
tijdstip, zodat nog wat meer tijd is voor een gedegen voorbereiding.
De Woo erkent dat een goede informatiehuishouding van belang is om de doelen van de wet te bereiken. De
Woo bevat daarom een algemene zorgplicht om documenten in goede, geordende en toegankelijke staat te
houden, bepaalt dat er in de begroting en in de jaarlijkse verantwoording van elke gemeente een openbaar­
heidsparagraaf moet worden opgenomen en schrijft voor dat er maatregelen worden getroffen ten behoeve
van het duurzaam toegankelijk maken van digitale documenten. Er komt een ‘Adviescollege openbaarheid en
informatiehuishouding’. Journalisten, wetenschappers of andere groepen ‘met een beroepsmatig belang bij
het gebruik van publieke informatie’ kunnen bij het Adviescollege klagen over de wijze waarop bestuursorga­
nen informatie openbaar maken. Bestuursorganen zullen per 1 mei 2022 over tenminste één contactpersoon
moeten beschikken ter beantwoording van vragen van het publiek over de beschikbaarheid van informatie.
Ook onder de Woo kan eenieder een verzoek doen om openbaarmaking van informatie. Geen Wob-verzoek,
maar een Woo-verzoek. De systematiek van absolute en relatieve uitzonderingsgronden op basis waarvan de
openbaarmaking van informatie kan worden geweigerd, blijft gehandhaafd. De Woo voegt wel een aantal
nieuwe uitzonderingsgronden toe. De specifiek voor milieu-informatie geldende uitzonderingsgronden worden
veralgemeniseerd. Persoonlijke beleidsopvattingen in documenten opgesteld ten behoeve van intern beraad
hoeven in beginsel niet openbaar te worden gemaakt, tenzij het gaat om documenten ten behoeve van de for­
mele bestuurlijke besluitvorming door het college van burgmeester en wethouders, een burgemeester en een
wethouder. Persoonlijke beleidsopvattingen in die documenten moeten straks in beginsel wél in niet tot perso­
nen herleidbare vorm openbaar worden gemaakt. Vanwege de onmiddellijke inwerkingtreding van de Woo zul­
len besluiten op informatieverzoeken die voor 1 mei 2022 zijn ingediend, maar na 1 mei 2022 worden genomen
al ‘Woo’-besluiten zijn.
Handreiking
Deze handreiking is geschreven voor juristen en anderen die in de praktijk met de Woo aan de slag zullen gaan.
De handreiking beschrijft waartoe de Woo verplicht en wat er verandert ten opzichte van de Wob: ‘Wat moet er

## Page 8

8
Vereniging van Nederlandse Gemeenten
nu gebeuren om straks de Woo goed te kunnen uitvoeren?’. Waar mogelijk worden concrete aanbevelingen
gedaan en wordt een stappenplan geschetst. De handreiking heeft daarmee een wat ander karakter dan de
handreiking ‘Transparant Bestuur 2016’ van de VNG, waarin de nadruk ligt op de behandeling van Wob-verzoe­
ken en waarin de relevante rechtspraak is verwerkt. Uiteraard wordt ook in deze handreiking ingegaan op de
behandeling van Woo-verzoeken, maar rechtspraak is achterwege gelaten.
Opzet handreiking
In de handreiking is aangesloten bij de volgorde waarin het wetsvoorstel is opgesteld. De hoofdstukken corres­
ponderen met de hoofdstukken van de Woo. De bepalingen in de hoofdstukken 8 en verder van de Woo
komen waar nodig aan bod in een van de andere hoofdstukken van de handreiking.2
•
Hoofdstuk 1: Rechten
•
Hoofdstuk 2: Algemene bepalingen
•
Hoofdstuk 3: Openbaarmaking uit eigen beweging
•
Hoofdstuk 4: Openbaarmaking op verzoek
•
Hoofdstuk 5: Uitzonderingen
•
Hoofdstuk 6: Digitale informatiehuishouding
•
Hoofdstuk 7: Het Adviescollege openbaarheid en informatiehuishouding
Tweede ‘druk’
Een eerste ‘druk’ van de de tekst van de handreiking is in maart 2021 digitaal gepubliceerd. De handreiking is
geactualiseerd naar aanleiding van de behandeling van de wetsvoorstellen in de Eerste Kamer en heeft gere­
sulteerd in deze tweede druk.
2
Artikel 8.8 (verhouding met andere wetten) komt aan bod in paragraaf 1.2 en 3.4; artikel 8.5 (last onder dwangsom) wordt genoemd in para­
graaf 2.2.2; artikel 8.1 (strafbepaling) komt aan bod in paragraaf 5.15.

## Page 9

9
Vereniging van Nederlandse Gemeenten
1	 Rechten
3
Kamerstukken II 2013/14, 33 328, nr. 9, p. 20-21.
4
Kamerstukken II 2013/14, 33 328, nr. 9, p. 60.
5
Kamerstukken II 2013/14, 33 328, nr. 9, p. 90-92 en Kamerstukken II 2019/20, 35 112, nr. 9, p. 10.
6
Kamerstukken II 2019/20, 35 112, nr. 9, p. 10.
1.1
Inleiding
Het eerste hoofdstuk van de Woo bevat één bepaling.
Artikel 1.1  Recht op toegang
Eenieder heeft recht op toegang tot publieke informatie zonder daartoe een belang te hoeven stellen,
behoudens bij deze wet gestelde beperkingen.
Met deze bepaling wordt voor het eerst het recht op toegang tot publieke informatie in de Nederlandse wetge­
ving verankerd. Daarmee volgt de Woo het Handvest van de grondrechten van de Europese Unie, waar in arti­
kel 42 ook het recht op toegang tot documenten van het Europees Parlement, de Raad en de Europese Unie is
opgenomen.
Het recht op toegang tot publieke informatie kan, na besluitvorming op een verzoek om informatie, bij de rech­
ter worden afgedwongen. In procedureel opzicht wordt daarbij nauwelijks afgeweken van de huidige Wob.3
1.2
Bijzondere regelingen
Uit artikel 1.1 Woo volgt verder dat het recht op toegang tot publieke informatie alleen door de Woo zelf kan
worden beperkt.4
Van de huidige Wob mag worden afgeweken bij wet, waarbij de rechter toetst of de wettelijke regeling een uit­
puttend karakter heeft en als bijzondere regeling kan worden aangemerkt. Daardoor is niet in alle gevallen op
voorhand duidelijk of wel of niet sprake is van een bijzondere openbaarmakingsregeling. Met de Woo wordt
beoogd dergelijke onduidelijkheden te voorkomen door in artikel 1.1 op te nemen dat het recht op toegang tot
publieke informatie alleen door de Woo beperkt kan worden. Dan komt ook direct artikel 8.8 Woo in beeld,
waarin het volgende is bepaald:
Artikel 8.8   Verhouding met andere wetten
De artikelen 3.1, 3.3. 4.1, 5.1, eerste, tweede en vijfde lid, en 5.2 zijn niet van toepassing op informatie
waarvoor een bepaling geldt die is opgenomen in de bijlage bij deze wet.
De in artikel 8.8 Woo bedoelde bijlage bevat, zo is de bedoeling, een volledige lijst van de wetten waarin een
van de huidige Wob, straks Woo, afwijkend openbaarheidsregime is opgenomen. Om erachter te komen of
sprake is van een bijzondere wettelijke regeling met een uitputtend karakter waardoor de Woo niet van toepas­
sing is, hoeft straks in beginsel alleen nog de in artikel 8.8 Woo genoemde bijlage te worden geraadpleegd.5 Bij
nieuwe in wetten vast te leggen uitzonderingen is het de bedoeling dat de bijlage bij de Woo wordt geactuali­
seerd. Het kan voorkomen dat een rechter na inwerkingtreding van de Woo tot de conclusie komt dat een niet
in de bijlage opgenomen regeling die eerder dan de Woo inwerking is getreden uitputtend is bedoeld. In dat
geval moet worden getoetst of de wetgever een regeling met een uitputtend karakter heeft bedoeld, zoals dat
ook bij de Wob het geval is.6
Verder heeft de wetgever voor ogen dat de vaste rechtspraak ten aanzien van internationale voorschriften van
toepassing blijft, zodat ook de Woo als algemene regeling wijkt voor internationale voorschriften gesteld bij of

## Page 10

10
Vereniging van Nederlandse Gemeenten
krachtens verdragen die voor Nederland van kracht zijn, indien deze een uitputtend karakter hebben.7 Is dat het
geval, dan is een beoordeling van een verzoek op grond van de Woo daar niet mee verenigbaar. De Woo vindt
in een dergelijk geval geen toepassing.8 Deze rechtspraak blijft dus van toepassing, ook al zijn de betreffende
(voorschriften uit) internationale verdragen niet in de bijlage bij artikel 8.8 Woo opgenomen.
Aanbevelingen
•
Het verdient aanbeveling in voorkomend geval nauwkeurig de bijlage bij artikel 8.8 Woo te raadple­
gen. De bijlage bevat namelijk niet alleen een codificatie van bestaande rechtspraak, maar voegt
tevens nieuwe regelingen toe. Niet alles blijft dus bij hetzelfde.
•
Ook met de bijlage bij de Woo is het van belang alert te blijven op eventuele bijzondere openbaar­
heidsregelingen neergelegd in internationale voorschriften of verdragen die voor Nederland van
kracht zijn en voorgaan op de Woo.
7
Zoals bijvoorbeeld artikel 7 van het Verdrag nopens de rechtspositie van de Noord-Atlantische Verdragsorganisatie dat bepaalt dat het
archief van de NAVO en alle documenten die haar toebehoren onschendbaar zijn, zodat alleen de NAVO kan bepalen of en in hoeverre
haar documenten openbaar zijn (zie ABRvS 25 september 2013, ECLI:NL:RVS:2013:1209). Zie verder ook ABRvS 24 februari 2021, ECLI:N­
L:RVS:2021:399 (VN-Immuniteitenverdrag), ABRvS 12 september 2018, ECLI:NL:RVS:2018:2979 (NAVO-overeenkomst) en Rb. Amsterdam
30 april 2019, ECLI:NL:RBAMS:2019:3051 (Verdrag van Almelo).
8
Kamerstukken II 2019/20, 35 112, nr. 9, p. 9.

## Page 11

11
Vereniging van Nederlandse Gemeenten
2	 Algemene bepalingen
9
Kamerstukken II 2013/14, 33 328, nr. 9, p. 66.
10	 Kamerstukken II 2019/20, 35 112, nr. 9, p. 16-17 waar wordt verwezen naar ABRvS 20 maart 2019, ECLI:NL:RVS:2019:899.
11	 Zie in dit verband ook VNG realisatie Handreiking Archivering tekstberichten, zoals sms- en WhatsApp-berichten, september 2020, https://
vng.nl/brieven/archivering-tekstberichten..
12	 Kamerstukken II 2019/20, 35 112, nr. 9, p. 16. Het begrip sluit aan bij artikel 1, onderdeel c, onder 1°, van de Archiefwet 1995 waarvan een
wijziging in voorbereiding is. Het voornemen is het in deze bepaling opgenomen element “naar hun aard bestemd daaronder te berusten”
te vervangen door de omschrijving, dat de bescheiden “naar hun aard verband houden met de publieke taak van het overheidsorgaan”.
Deze omschrijving is concreter.
2.1
Inleiding
Het tweede hoofdstuk van de Woo (“Algemene bepalingen”) bevat een aantal begripsbepalingen (artikel 2.1
Woo) en regelt de reikwijdte van de Woo (artikel 2.2 Woo). Verder kent dit hoofdstuk tot bestuursorganen
gerichte zorgplichten voor het bewaren en verstrekken van documenten, en is een verplichting voor de manier
waarop openbaarmaking dient plaats te vinden opgenomen (artikel 2.4 Woo). Tot slot wordt het uitgangspunt
verankerd dat bij de toepassing van de Woo moeten worden uitgegaan van het algemeen belang van open­
baarheid van publieke informatie voor de democratische samenleving (artikel 2.5 Woo).
2.2
Begripsbepalingen (artikel 2.1 Woo)
In artikel 2.1 Woo worden vier begrippen gedefinieerd: document, milieu-informatie, Onze Minister en publieke
informatie. De definitie van milieu-informatie is eenvoudig: milieu-informatie is hetgeen daaronder wordt ver­
staan in artikel 19.1a van de Wet milieubeheer. Dat verandert dus niet ten opzichte van de Wob. Onze Minister
spreekt voor zich. Deze twee definities kunnen hier dan ook verder buiten beschouwing blijven. De definitie van
document is wel aangepast ten opzichte van de Wob en de definitie publieke informatie is nieuw.
2.2.1  Documentbegrip
In de Woo wordt onder ‘document’ verstaan:
Artikel 2.1   Begripsbepaling
(…)
document: een door een orgaan, persoon of college als bedoeld in artikel 2.2, eerste lid, opgemaakt of
ontvangen schriftelijk stuk of ander geheel van vastgelegde gegevens dat naar zijn aard verband houdt
met de publieke taak van dat orgaan, die persoon of dat college;
(…)
Een wijziging is dat in de definitie “ander materiaal dat gegevens bevat” uit de Wob wordt vervangen door een
“ander geheel van vastgelegde gegevens”. De reden daarvoor is dat een elektronisch bestand niet uit materi­
aal bestaat. Onder “ander geheel van vastgelegde gegevens” valt verder niet alleen een elektronisch bestand,
maar ook bijvoorbeeld een analoge foto of film of een andere niet-digitale verzameling van gegevens die niet
als schriftelijk kan worden aangemerkt.9 Met deze aanpassing is materieel geen wijziging beoogd ten opzichte
van de Wob. Ook sms- en Whatsapp-berichten en andere berichten op sociale media kunnen net als onder de
Wob documenten zijn in de zin van Woo.10 De wetgever licht toe dat dit niet betekent dat alle sms- en
Whatsapp-berichten bewaard moeten worden en openbaar moeten worden gemaakt en stuurt aan op het
opstellen van interne (gedrags)richtlijnen voor verantwoord gebruik van dergelijke communicatiemiddelen,
waarin ook wordt bepaald in welke gevallen sms- en WhatsApp-berichten in informatiesystemen worden
geplaatst en in welke gevallen berichten niet hoeven te worden bewaard.11
De toevoeging “naar zijn aard verband houdt met de publieke taak” brengt ten opzichte van de aanvankelijke
wetsvoorstellen van de Woo enige beperking aan die is gerelateerd aan de inhoud van documenten.12 Daarmee
is tegemoet gekomen aan de vrees dat, nu het begrip “bestuurlijke aangelegenheid” uit de Wob is losgelaten,

## Page 12

12
Vereniging van Nederlandse Gemeenten
de mogelijkheid tot het doen van verzoeken om informatie te veel wordt uitgebreid. Het begrip “bestuurlijke
aangelegenheid” heeft als gevolg van de zeer ruime uitleg daarvan door de rechter zijn betekenis verloren. Met
de toevoeging “naar zijn aard verband houdt met de publieke taak” is overigens ook een brede uitleg beoogd.
Alle documenten die betrekking hebben op overheidshandelen dienen in beginsel openbaar te zijn, niet alleen
documenten betreffende beleid maar ook documenten betreffende bijvoorbeeld de bedrijfsvoering. Het gaat
dus zowel om documenten die direct gerelateerd zijn aan het uitoefenen van publiek gezag of andere bestuur­
staken, als om documenten die zijn gerelateerd aan aangelegenheden die voor de uitoefening van die publieke
taak randvoorwaardelijk zijn (bijvoorbeeld documenten over inkoop of personeelsbeleid en andere aspecten
van bedrijfsvoering).13
Verdieping
Een andere toevoeging aan het documentbegrip van de Woo is dat het moet gaan om een document
dat door het bestuursorgaan is “opgemaakt of ontvangen”. Ook hiermee is geen wijziging ten opzichte
van het documentbegrip van de Wob beoogd.14 Wel wordt met deze toevoeging verduidelijkt dat niet
alle informatie die een bestuursorgaan kan raadplegen, zoals alle informatie op internet, onder het
bereik van de Woo valt. Het moet immers gaan om documenten die door het bestuursorgaan zijn opge­
maakt of ontvangen.15 De definitie is afgestemd op de conceptdefinitie zoals die voor de  Archiefwet zal
gelden.
2.2.2  Publieke informatie
Nieuw in de Woo is de definitie van “publieke informatie”. Daaronder wordt verstaan:
Artikel 2.1  Begripsbepaling
(…)
publieke informatie: informatie neergelegd in documenten die berusten bij een orgaan of college als
bedoeld in artikel 2.2, eerste lid, of informatie die krachtens artikel 2.3 door een bestuursorgaan kan wor­
den gevorderd;
(…)16
De definitie is relevant, omdat artikel 4.1 Woo (de vervanger van het huidige artikel 3, eerste lid, Wob) bepaalt
dat eenieder een verzoek om publieke informatie kan richten tot een bestuursorgaan of een onder verantwoor­
delijkheid van een bestuursorgaan werkzame instelling, dienst of bedrijf (zie hoofdstuk 4: Passieve openbaarma­
king).
Het belangrijkste element van deze definitie is “berusten bij”, zoals dat in de Wob was opgenomen in het
documentbegrip (“bij een bestuursorgaan berustend”). Een vereiste voor het indienen van een Woo-verzoek
blijft dus of een document bij het bestuursorgaan berust of, als dat niet (meer) het geval is, behoort te berusten.
Er is met deze definitie geen wijziging ten opzichte van de Wob beoogd. De rechtspraak over “berusten bij” of
“behoren te berusten” blijft relevant. Zie paragraaf 4.5 voor het geval de informatie niet meer onder het
bestuursorgaan berust, maar daar nog wel behoort te berusten.
2.3  Reikwijdte (artikel 2.2 Woo)
Artikel 2.2 Woo bepaalt op welke organen en colleges de Woo van toepassing is. Voor de gemeentelijke prak­
tijk levert dit geen wijzigingen op. Zo is de Woo, evenals de Wob, niet op onder andere de Vereniging van
Nederlandse Gemeenten (VNG) van toepassing.17
13	 Kamerstukken II 2019/20, 35 112, nr. 9, p. 17-18.
14	 Ook met dit deel van de definitie is aangesloten bij het begrip “archiefbescheiden” in de Archiefwet 1995. Zie Kamerstukken II 2019/20, 35
112, nr. 9, p. 16.
15	 Vgl. ABRVS 16 augustus 2006, ECLI:NL:RVS:2006:AY6317 waaruit volgt dat door een bestuursorgaan geraadpleegde websites niet zijn aan
te merken als documenten die onder het bestuursorgaan berusten.
16	 Artikel 2.3 Woo is geschrapt. Zie daarvoor Kamerstukken II 2020/21, 35 112, nr. 23. Artikel 2.1 Woo is daar (nog) niet op aangepast.
17	 Kamerstukken II 2019/20, 35 112, nr. 9, p. 19.

## Page 13

13
Vereniging van Nederlandse Gemeenten
Verdieping
Omdat de Woo, anders dan de Wob, wel van toepassing is op de Tweede en Eerste Kamer en de ver­
enigde vergadering van de Staten-Generaal, is in de wetsgeschiedenis ingegaan op de positie van
leden van vertegenwoordigende lichamen en hun fracties. Er is verduidelijkt dat leden van een gemeen­
teraad en hun fracties niet onder de Woo vallen, terwijl dat voor de gemeenteraad (als bestuursorgaan)
wel geldt. Zo vallen alle interne fractiestukken van welke aard dan ook niet onder het bereik van de
Woo.18
2.4  Zorgplicht en openbaarmaking (artikel 2.4 Woo)
In artikel 2.4 Woo is een zorgplicht opgenomen voor bestuursorganen met betrekking tot de staat waarin docu­
menten verkeren en over de kwaliteit van de verstrekte informatie. Daarnaast bevat artikel 2.4 Woo een ver­
plichting over de wijze waarop informatie wordt verstrekt.
2.4.1  Zorg voor de staat van de documenten (artikel 2.4, eerste lid, Woo)
Nieuw in de Woo is dat daarin een zorgplicht is opgenomen die inhoudt dat bestuursorganen ervoor zorgen
dat documenten zich in goede, geordende en toegankelijke staat bevinden.
Artikel 2.4   Zorgplicht en openbaarmaking
1.	  Een bestuursorgaan draagt er zoveel mogelijk zorg voor dat documenten die het ontvangt, vervaar­
digt of anderszins onder zich heeft, zich in goede, geordende en toegankelijke staat bevinden.
(…)
Deze bepaling is in de Woo opgenomen omdat het recht op toegang tot publieke informatie illusoir is als
documenten in een staat verkeren waardoor ze feitelijk niet raadpleegbaar zijn.19 Een vrijwel gelijkluidende
zorgplicht is opgenomen in artikel 3 Archiefwet 1995; naar het zich laat aanzien blijft deze behouden onder de
nieuwe Archiefwet. Deze zorgplicht is bij wijze van verwijzing overgenomen in de Woo. Hieruit mag worden
afgeleid dat artikel 2.4, eerste lid, Woo geen aanvullende verplichtingen meebrengt ten opzichte van artikel 3
Archiefwet 1995. Wel benadrukt de wetgever dat deze zorgplicht betekent dat bestuursorganen ook verplicht
zijn om de nodige maatregelen te nemen.20 In artikel 6.1 Woo is dit geëxpliciteerd voor de duurzame toeganke­
lijkheid van digitale documenten (zie hoofdstuk 6: Digitale informatiehuishouding).
2.4.2  Kwaliteit van de informatie (artikel 2.4, tweede, derde en vijfde lid, Woo)
In artikel 2.4 Woo is ook een zorgplicht opgenomen ten aanzien van de kwaliteit van de verstrekte informatie.
Artikel 2.4   Zorgplicht en openbaarmaking
(…)
2.	 Een bestuursorgaan draagt er zoveel mogelijk zorg voor dat informatie die het overeenkomstig deze
wet verstrekt, actueel nauwkeurig en vergelijkbaar is.
(…)
4. 	 Een bestuursorgaan is niet verantwoordelijk voor de juistheid of volledigheid van door derden opge­
stelde informatie.
5. 	 Indien het bestuursorgaan kennis draagt van de onjuistheid of onvolledigheid van de verstrekte
informatie, doet het hiervan mededeling.
(…)
Het tweede lid van artikel 2.4 is niet nieuw en komt overeen met artikel 2, tweede lid, Wob. De betrouwbaarheid
van de informatie die de overheid verstrekt, raakt aan de betrouwbaarheid van de overheid als zodanig. Deze
18	 Kamerstukken II 2013/14, 33 328, nr. 9. p. 23,  Kamerstukken II 2013/14, 33 328, nr. 12, p. 16-17 en Kamerstukken I 2020/21, nr. S, p. 4.
19	 Kamerstukken II 2013/14, 33 328, nr. 9, p. 69.
20	 Kamerstukken II 2019/20, 35 112, nr. 3, p. 6.

## Page 14

14
Vereniging van Nederlandse Gemeenten
bepaling legt vast dat er in dit verband een zorgplicht op bestuursorganen rust. Deze bepalingen impliceren
geen bewerkingsplicht voor bestuursorganen. Het is niet zo dat het bestuursorgaan moet instaan voor de juist­
heid en volledigheid van de verstrekte informatie, maar wel dat het naar beste weten handelt.21 De terminologie
“zoveel mogelijk” is hierbij leidend. Van bestuursorganen kan slechts een invulling van de zorgplicht worden
verwacht die redelijkerwijs van hen kan worden gevergd. Ook de volledigheid valt daaronder. Informatie moet
zo volledig mogelijk worden aangeleverd. Dat betekent niet dat bestuursorganen naar aanleiding van een ver­
zoek om informatie ontbrekende informatie moeten verzamelen, maar bijvoorbeeld wel dat zij aangeven dat
bepaalde informatie niet beschikbaar is, zodat uit de wel beschikbare informatie geen verkeerde conclusies
worden getrokken.22 Het vierde lid van artikel 2.4 Woo bepaalt dat het bestuursorgaan niet verantwoordelijk is
voor de juistheid van door derden opgestelde informatie. Daaruit volgt dat een onjuistheid in een bij een
bestuursorgaan berustend document, geen grond is voor het niet openbaar maken van dat document.23 Het
nieuwe vijfde lid van artikel 2.4 Woo, waarvoor in de Wob geen equivalent bestond, geeft bestuursorganen de
opdracht in dat geval mede te delen dat de verstrekte informatie onjuist of onvolledig is, indien zij daar weet
van hebben. Aan deze bepaling kan bijvoorbeeld uitvoering worden gegeven door de onvolledigheid of
onjuistheid in het besluit op het verzoek of een begeleidend schrijven te vermelden en toe te lichten.
2.4.3  Wijze van verstrekking (artikel 2.4, derde lid, Woo)
In het derde lid van artikel 2.4 Woo is geregeld op welke wijze informatie openbaar wordt gemaakt. Het is van
toepassing op alle vormen van informatieverstrekking, of het nu uit eigen beweging is of op verzoek. Informatie
die volgens de Woo actief openbaar wordt gemaakt, moet openbaar worden gemaakt op het Platform Open
Overheidsinformatie (PLOOI). Zie voor een verdere toelichting hoofdstuk 3: Actieve openbaarmaking.
Artikel 2.4
Zorgplicht en openbaarmaking
(…)
3.	  Indien een bestuursorgaan overeenkomstig deze wet informatie openbaar maakt, geschiedt dat op
zodanige wijze dat de belanghebbende en belangstellende burger zoveel mogelijk wordt bereikt en
op de volgende algemeen toegankelijke wijze:
a.  	in elektronische vorm, in een machinaal leesbaar open formaat, samen met de metadata, over­
eenkomstig artikel 5, eerste lid, van de Richtlijn 2003/98/EG van het Europees Parlement en de
Raad van 17 november 2003 inzake het hergebruik van overheidsinformatie (PbEG 2003 L 345),
zoals deze is gewijzigd bij Richtlijn 2013/37/EU van het Europees Parlement en de Raad van 26
juni 2013 tot wijziging van Richtlijn 2003/98/EG inzake het hergebruik van overheidsinformatie
(PbEU 2013 L 175);
b.  	of, indien verstrekking in een machinaal leesbaar open formaat redelijkerwijs niet gevergd kan
worden, in andere elektronisch doorzoekbare vorm;
c.  	of, indien elektronische verschaffing redelijkerwijs niet gevergd kan worden, door verstrekking
van een kopie van de letterlijke inhoud ervan in andere vorm te verstrekken;
d.  	of, indien verstrekking van een kopie of de letterlijke inhoud redelijkerwijs niet gevergd kan wor­
den, door een uittreksel of een samenvatting van de inhoud te geven, inlichtingen daaruit te ver­
schaffen of door terinzagelegging.
(…)
Verschaffing van informatie in elektronische vorm is het uitgangspunt van de Woo. Dat is anders dan onder het
regime van de Wob. Informatie moet in beginsel worden verstrekt in een machinaal leesbaar open formaat,
samen met de metadata (overeenkomstig artikel 5, eerste lid, van de Richtlijn inzake open data en het herge­
bruik van overheidsinformatie24). Informatie moet dus, voor zover dat redelijkerwijs kan worden gevergd, wor­
den verstrekt op zodanige wijze dat de informatie geschikt is voor hergebruik.25 Als een document niet in een
21	 Kamerstukken II 2013/14, 33 328, nr. 9, p. 69-70.
22	 Kamerstukken II 2015/16, 33 328, nr. 72, item 15, p. 12 (Handelingen II).
23	 Kamerstukken II 2020/21, 35 112, nr. 12, p. 12.
24	 Richtlijn (EU) 2019/1024 van het Europees Parlement en de Raad van 20 juni 2019 inzake open data en het hergebruik van overheidsinfor­
matie (herschikking) (PbEU 2019 L 172/56).
25	 Kamerstukken II 2011/12, 33 328, nr. 3, p. 65-66.

## Page 15

15
Vereniging van Nederlandse Gemeenten
machinaal leesbaar open formaat is opgesteld, bestaat op grond van artikel 2.4, derde lid, onder b, Woo de
mogelijkheid het document in een andere elektronische (machinaal leesbare) vorm te verstrekken.26 Als elektro­
nische verschaffing redelijkerwijs niet kan worden gevergd dan wordt de informatie verstrekt door middel van
een kopie van het document of verstrekking van de letterlijke inhoud daarvan in andere vorm. Als ook dat tech­
nisch niet mogelijk is dan resteert (evenals onder de Wob; artikel 7 lid 1 onder c en d) verstrekking door een uit­
treksel of samenvatting van de inhoud van een document, terinzagelegging daarvan of het verschaffen van
inlichtingen daaruit.
Bij passieve openbaarmaking bepaalt artikel 4.5 Woo dat de informatie in de door verzoeker verzochte vorm
openbaar wordt gemaakt of, indien dit redelijkerwijs niet gevergd kan worden, met inachtneming van artikel
2.4, derde lid, Woo. Wel moet de verstrekte informatie op grond van artikel 3.3, tweede lid, onderdeel i, Woo
actief openbaar gemaakt worden. Dat moet dan elektronisch overeenkomstig artikel 2.4, derde lid, Woo (en
eventuele regels op grond van artikel 3.3, negende lid, Woo).
Verdieping inspanningsverplichting: verstrekking in machinaal leesbaar open formaat
Het derde lid schrijft voor dat elektronische verstrekking geschiedt op een algemeen toegankelijke
wijze. Dat wil ook zeggen, zo heeft de wetgever toegelicht, dat de informatie geschikt is voor herge­
bruik.27 Hiervoor kan aansluiting wordt gezocht bij de Wet hergebruik van overheidsinformatie (Who).
Bij verstrekking van informatie op grond van de Who is het uitgangspunt dat informatie wordt verstrekt in de
vorm zoals deze bij de gemeente aanwezig is (‘as is’ of ‘ruwe gegevens’). Er geldt echter ook een inspannings­
verplichting. De voor hergebruik beschikbare informatie wordt voor zover mogelijk langs elektronische weg en,
indien mogelijk en passend, in een open en machinaal leesbaar (dat wil zeggen in een voor computers lees­
baar) formaat verstrekt op grond van artikel 5, eerste lid, Who. Een open formaat garandeert de toegankelijk­
heid van informatie en is ook van belang voor de digitale duurzaamheid. Daarnaast moet een basislaag aan
metadata bij de data worden gevoegd. Daarvoor wordt een apart bestand gemaakt waarin bijvoorbeeld wordt
aangegeven wat de betekenis van de data is, met welk doel de data is verzameld of waarin andere uitleg wordt
gegeven over de gebruikte data. Het gaat in de praktijk om gestructureerde gegevens die de inhoud van een
bepaalde set data beschrijven.28 Door deze metadata kan de verzoeker de context van de data beter begrijpen
en eventuele gebreken gemakkelijk constateren en melden (artikel 5, eerste lid, Who). Bij goede metadata is
data makkelijker vindbaar en kan deze op een goede manier worden hergebruikt.
Het formaat en de metadata dienen voor zover mogelijk te voldoen aan formele open standaarden (bijvoor­
beeld PDF, XML, ECLI en URL). Op de website van het Forum Standaardisatie zijn lijsten te vinden met alle gel­
dende verplichte en aanbevolen open standaarden.29 Voor het afwijken van deze standaarden moet een verkla­
ring worden gegeven. Wanneer dit een onevenredig grote inspanning vereist die verder gaat dan een
eenvoudige handeling, geldt de inspanningsverplichting niet. Een verzoek om de te verstrekken informatie te
digitaliseren, waar het bijvoorbeeld om grote aantallen pagina’s of documenten gaat, hoeft – mits goed onder­
bouwd - niet te worden ingewilligd. In geval van ‘oude’ documenten wordt aangeraden deze opnieuw in te
scannen, indien het een niet te grote inspanning betreft. Informatie moet immers over een aantal jaren te
gebruiken zijn.
26	 Kamerstukken II 2019/20, 35 112, nr. 9, p. 20.
27	 Kamerstukken II 2011/12, 33 328, nr. 3, p. 65-66.
28	 Kamerstukken II 2014/15, 34 123, nr. 3, p. 16.
29	 Zie https://www.forumstandaardisatie.nl/thema/open-standaarden.

## Page 16

16
Vereniging van Nederlandse Gemeenten
2.4.4  Informatie over methoden (artikel 2.4, zesde lid, Woo)
Artikel 2.4, zesde lid, Woo bepaalt dat het bestuursorgaan, zo nodig en voor zover dat kan, tevens informatie
verschaft over de methoden die zijn gebruikt bij het samenstellen van de informatie.
Artikel 2.4   Zorgplicht en openbaarmaking
(…)
6.	 Indien het bestuursorgaan informatie verstrekt, verstrekt het zo nodig en voor zover deze informatie
voorhanden is, tevens informatie over de methoden die zijn gebruikt bij het samenstellen van de
informatie.
De bepaling komt overeen met artikel 7, derde lid, Wob, maar is daarin nog beperkt tot milieu-informatie. De
bepaling verplicht niet om de informatie over de totstandkoming van de milieu-informatie of andere informatie
te vergaren. Het gaat uitsluitend om de vermelding van de bij het overheidsorgaan ‘bekende meetmethodes’
of ‘gebruikte standaardprocedures’.30 Bedoeld wordt dat bijvoorbeeld niet enkel de kale meetgegevens ver­
strekt worden, maar ook informatie over hoe er is gemeten (bijvoorbeeld om geluidsoverlast vast te stellen
rondom een gebouw). Het gaat dus om de informatie die onderliggend is aan de informatie waar om wordt ver­
zocht dan wel die actief openbaar wordt gemaakt. Deze informatie moet ‘zo nodig’ worden verstrekt, dat is bij­
voorbeeld het geval als dat nodig is om de informatie in de juiste context te kunnen plaatsen. Artikel 2.4 Woo
doelt niet op informatie over de methode of werkwijze die bij de behandeling van het verzoek is gebruikt, zoals
informatie over de zoekslag naar of inventarisatie van documenten. Desgevraagd zal een bestuursorgaan dit
laatste wel moeten kunnen toelichten, bijvoorbeeld als het wordt opgebracht in een eventuele bezwaar- en
beroepsprocedure.
Aanbeveling
Houd er rekening mee dat verzoekers zo nodig informatie moet worden verstrekt over meetmethodes of
standaardprocedures en bevorder actief dat die informatie zo mogelijk steeds voorhanden is.
2.5  Belang van openbaarheid (artikel 2.5 Woo)
Tot slot bevat hoofdstuk 2 van de Woo een bepaling waarmee expliciet wordt gemaakt dat bij toepassing van
de Woo moet worden uitgegaan van het algemeen belang van openbaarheid van publieke informatie voor de
democratische samenleving. Dit uitgangspunt geldt ook in het huidige stelsel van de Wob. Artikel 2.5 Woo
brengt dan ook geen verandering. De verwachting van de wetgever is dat het wettelijke stelsel duidelijker
wordt als deze norm, anders dan in de Wob, expliciet wordt opgenomen in de wet. Met de woorden “alge­
meen belang” wordt de openbaarheid van publieke informatie gezet tegenover de bijzondere belangen,
genoemd in de artikelen 5.1 en 5.2 Woo. Het belang van openbaarheid geldt altijd en alleen in uitzonderings­
gevallen prevaleert een bijzonder belang.31
Artikel 2.5   Belang openbaarheid
Bij de toepassing van deze wet wordt uitgegaan van het algemeen belang van
openbaarheid van publieke informatie voor de democratische samenleving.
30	 Kamerstukken II 2013/14, 33 328, nr. 9, p. 71 en Kamerstukken II 2004/05, 29 877, nr. 3, p. 10.
31	 Kamerstukken II 2013/14, 33 328, nr. 12, p. 43-44.

## Page 17

17
Vereniging van Nederlandse Gemeenten
3	 Actieve openbaarmaking
32	 Kamerstukken II 2018/19, 35 112, nr. 3, p. 3-4.
33	 Kamerstukken II 2013/14, 33 328, nr. 9, p. 34.
3.1  Inleiding
Het derde hoofdstuk van de Woo (“Openbaarmaking uit eigen beweging”) bevat regels over actieve open­
baarmaking, dat wil zeggen het door een bestuursorgaan uit eigen beweging openbaar maken van documen­
ten. De Woo heeft tot doel dat bestuursorganen meer informatie uit eigen beweging openbaar en toegankelijk
maken. Daarom is in de Woo niet alleen een inspanningsverplichting tot actieve openbaarmaking opgenomen
(artikel 3.1 Woo), maar wordt ook voorgeschreven dat bestuursorganen bepaalde documenten binnen een
voorgeschreven termijn in ieder geval uit eigen beweging openbaar moeten maken (artikelen 3.3 en 3.3a Woo).
Dat is anders dan onder de Wob, waar bestuursorganen een grote mate van vrijheid hebben om te bepalen
welke documenten zij uit eigen beweging openbaar maken.
3.2  Inspanningsverplichting (artikel 3.1 Woo)
Er blijft een inspanningsverplichting bestaan voor bestuursorganen om bij de uitvoering van hun taak uit eigen
beweging de informatie neergelegd in documenten geheel of gedeeltelijk openbaar te maken. Deze bepaling
bevat geen nieuwe verplichtingen ten opzichte van de Wob (artikel 8 Wob). De verplichting uit artikel 8 Wob is
in artikel 3.1 Woo dus niet aangescherpt of verzwaard 32 Wel wordt in de Woo ten opzichte van de Wob verdui­
delijkt tot hoever deze inspanningsverplichting reikt (artikel 3.1, eerste lid, Woo).
Daarnaast is in artikel 3.1 Woo een aantal procedurele bepalingen opgenomen. Zo wordt bepaald dat een
bestuursorgaan van de gedeeltelijke niet-openbaarmaking mededeling moet doen gelijktijdig met de open­
baarmaking (tweede lid). De mededeling is niet appellabel.33 Iemand die het daar niet mee eens is, kan een ver­
zoek om openbaarmaking van de betreffende informatie indienen (in de zin van artikel 4.1 Woo).
Verder moet een bestuursorgaan derden die naar verwachting bedenkingen hebben bij de actieve openbaar­
making in de gelegenheid stellen een zienswijze in te dienen op het voornemen om de informatie openbaar te
maken (derde lid). Ook moet een bestuursorgaan deze belanghebbende mededelen dat de informatie open­
baar wordt gemaakt en het tijdstip daarvan. Deze mededeling wordt voor de belanghebbende gelijkgesteld
met een besluit (vierde lid), zodat de belanghebbende een voorlopige voorziening kan vragen om openbaar­
making tegen te gaan. Maakt de belanghebbende van die mogelijkheid gebruik, dan moet de feitelijke open­
baarmaking worden opgeschort. Het voorgaande is onder de Wob al bestaande praktijk, maar wordt in de Woo
dus gecodificeerd.
Artikel 3.1  Actieve openbaarmaking als inspanningsverplichting
1.  	Het bestuursorgaan dat het rechtstreeks aangaat, maakt bij de uitvoering van zijn taak uit eigen
beweging de bij het bestuursorgaan berustende informatie neergelegd in documenten voor eenie­
der openbaar, indien dit zonder onevenredige inspanning of kosten redelijkerwijs mogelijk is, behou­
dens voor zover de artikelen 5.1, eerste, tweede en vijfde lid, en 5.2 aan openbaarmaking in de weg
staan of met de openbaarmaking geen redelijk belang wordt gediend. Deze informatie betreft in
ieder geval informatie over het beleid, inclusief de voorbereiding, uitvoering, naleving, handhaving
en evaluatie.
2.  	Het bestuursorgaan doet bij een gedeeltelijke niet-openbaarmaking hiervan mededeling gelijktijdig
met de openbaarmaking.
3.  	Documenten als bedoeld in het eerste lid worden niet openbaar gemaakt dan nadat belanghebben­
den die naar verwachting bedenkingen zullen hebben tegen openbaarmaking, in de gelegenheid zijn

## Page 18

18
Vereniging van Nederlandse Gemeenten
gesteld binnen een door het bestuursorgaan gestelde termijn hun zienswijze naar voren te brengen.
4.  	Het bestuursorgaan deelt een belanghebbende mede dat toepassing wordt gegeven aan het eerste
lid, onder vermelding van het tijdstip van openbaarmaking en de openbaar te maken documenten.
De mededeling wordt gelijkgesteld met een besluit.
De bepaling dat documenten uit eigen beweging openbaar moeten worden gemaakt indien dat “zonder
onevenredige inspanning of kosten redelijkerwijs mogelijk is”, is in de Woo opgenomen om te benadrukken
dat niet alle bij de overheid berustende informatie actief openbaar hoeft te worden gemaakt. Bestuursorganen
kunnen beleid ontwikkelen en prioriteiten stellen met betrekking tot het actief openbaar maken van documen­
ten.34
Aanbevelingen
•
Eventueel kan beleid worden ontwikkeld voor het – in aanvulling op de verplichtingen die al uit arti­
kel 3.3 Woo volgen – actief openbaar maken van documenten. In dat beleid kan bijvoorbeeld wor­
den vastgelegd over welke aangelegenheden het bestuursorgaan in ieder geval uit eigen beweging
informatie openbaar maakt en welke (categorieën van) documenten daarbij actief openbaar worden
gemaakt.
•
Er kan worden overwogen om daarbij te bepalen dat de aldus openbaar te maken informatie wordt
ontsloten via PLOOI.
3.3  Verplicht openbare informatie (artikel 3.3, eerste lid, Woo)
Bestuursorganen worden verplicht wetten, andere algemeen verbindende voorschriften en overige besluiten
van algemene strekking actief openbaar te maken, waaronder ontwerpen waarover extern advies is ingewonnen
met inbegrip van de adviesaanvraag. Verder moet informatie over de organisatie, de werkwijze (waaronder de
taken en bevoegdheden) en de bereikbaarheid van het bestuursorgaan en haar organisatieonderdelen uit
eigen beweging openbaar worden gemaakt. Bij de actieve openbaarmaking van deze informatie bestaat geen
ruimte voor toepassing van de artikelen 5.1 en 5.2 Woo. Het betreft informatie die op dit moment vaak ook al
openbaar wordt gemaakt.
Artikel 3.3   Actieve openbaarmaking van categorieën informatie
1.   Een bestuursorgaan maakt in ieder geval uit eigen beweging openbaar:
a.  	wetten en andere algemeen verbindende voorschriften;
b.  	overige besluiten van algemene strekking;
c.  	ontwerpen van wetten, andere algemeen verbindende voorschriften en overige besluiten van
algemene strekking waarover een extern advies is gevraagd, met inbegrip van de adviesaan­
vraag;
d.  	inzicht in zijn organisatie en werkwijze, waaronder de taken en bevoegdheden van de organisa­
tieonderdelen;
e.  	de bereikbaarheid van het bestuursorgaan en zijn organisatieonderdelen en de wijze waarop een
verzoek om informatie kan worden ingediend.
(…)
De algemeen verbindende voorschriften en besluiten van algemene strekking van gemeenten zullen in de regel
al actief openbaar worden gemaakt, omdat inwerkingtreding daarvan afhankelijk is van bekendmaking (thans:
artikel 139 Gemeentewet e.v. respectievelijk artikel 3:40 jo. 3:42 Awb, na inwerkingtreding Wet elektronische
publicaties: artikel 5 Bekendmakingswet). Relevant is in dit verband de Wet elektronische publicaties, die op
1 juli 2021 in werking is getreden en waarmee artikel 139 e.v. Gemeentewet naar de Bekendmakingswet is ver­
plaatst. Op grond van deze regels moeten bijvoorbeeld gemeentelijke algemeen verbindende voorschriften,
beleidsregels en andere besluiten die niet tot een of meer belanghebbenden zijn gericht (waaronder nadere
34	 Kamerstukken II 2019/20, 35 112, nr. 9, p. 20-21.

## Page 19

19
Vereniging van Nederlandse Gemeenten
regels van het college), bekend worden gemaakt in het publicatieblad van de gemeente.35
Nieuw is dat ontwerpen waarover extern advies is gevraagd ook actief openbaar moeten worden gemaakt,
inclusief de daarbij behorende adviesaanvraag. Uit de wetsgeschiedenis leiden wij af dat het daarbij gaat om
ontwerpen die aan de Afdeling advisering van de Raad van State worden voorgelegd of aan andere externe
partijen die uitdrukkelijk verzocht zijn om te adviseren over het ontwerp, zoals bijvoorbeeld de VNG, het IPO,
de UvW of andere (vertegenwoordigers van) belanghebbenden.36 Als over een ontwerpverordening extern
advies wordt aangevraagd, zal dus op grond van de Woo het ontwerp openbaar moeten worden gemaakt.
Daarmee kan niet worden gewacht tot het advies is ontvangen. Als er geen extern advies is gevraagd, hoeft een
ontwerp niet actief openbaar te worden gemaakt.
Het gaat bij artikel 3.3, eerste lid, Woo alleen om de verplichte actieve openbaarmaking van de documenten
zelf, niet om informatie over de totstandkoming van die documenten, zoals concepten en interne correspon­
dentie over die concepten.37 Dit betekent dus ook dat conceptversies van besluiten buiten de actieve open­
baarmakingsverplichting van artikel 3.3, eerste lid, Woo vallen.38
3.4  Verplicht openbare informatie, tenzij … (artikel 3.3, tweede lid, Woo)
Daarnaast worden bestuursorgaan verplicht bepaalde informatie openbaar te maken, tenzij de uitzonderingen
van de artikelen 5.1 en 5.2 Woo zich tegen openbaarmaking verzetten.
Artikel 3.3 Actieve openbaarmaking van categorieën informatie
(…)
2.  	Behoudens voor zover de artikelen 5.1, eerste, tweede en vijfde lid, en 5.2 daaraan in de weg staan,
maakt het bestuursorgaan voorts uit eigen beweging openbaar:
a.	 bij de Kamers en de verenigde vergadering der Staten-Generaal, provinciale staten, gemeentera­
den en algemene besturen van waterschappen ter behandeling ingekomen stukken, tenzij deze
betrekking hebben op door de regering vertrouwelijk aan de Staten-Generaal verstrekte informa­
tie of tenzij deze betrekking hebben op individuele gevallen;
b.  	vergaderstukken en verslagen van de Kamers en de verenigde vergadering der Staten-Generaal
en hun commissies, tenzij deze betrekking hebben op door de regering vertrouwelijk aan de Sta­
ten-Generaal verstrekte informatie;
c.  	vergaderstukken en verslagen van provinciale staten, gemeenteraden,  algemene besturen van
waterschappen, algemene besturen van openbare lichamen, van besturen van bedrijfsvoerings­
organisaties en gemeenschappelijke organen als bedoeld in de Wet gemeenschappelijke rege­
lingen en hun commissies;
d.  	agenda’s en besluitenlijsten van vergaderingen van de ministerraad, gedeputeerde staten, colle­
ges van burgemeester en wethouders, dagelijkse besturen van waterschappen en dagelijks
besturen van openbare lichamen als bedoeld in de Wet gemeenschappelijke regelingen;
e.  	adviezen:
1°. 	over de ontwerpen, bedoeld in het eerste lid, onderdeel c, van adviescolleges of – commis­
sies alsmede van andere externe partijen die om advies zijn verzocht;
2° 	 over andere onderwerpen van adviescolleges of – commissies, alsmede de op dat advies
betrekking hebbende adviesaanvraag, uitgezonderd adviezen die betrekking hebben op indi­
viduele gevallen;
f.  	 convenanten;
g.  	jaarplannen en jaarverslagen van bestuursorganen inzake de voorgenomen uitvoering van de
taak of de verantwoording van die uitvoering;
h.  	verplichtingen tot verstrekking van subsidies, anders dan met een beschikking;
i.  	 de inhoud van de schriftelijke verzoeken op grond van artikel 4.1, van de schriftelijke beslissingen
35	 Stb. 2020/262.
36	 Kamerstukken II 2019/20, 35 112, nr. 9, p. 22 en 24.
37	 Kamerstukken II 2013/14, 33 328, nr. 9, p. 72.
38	 Kamerstukken II 2013/14, 33 328, nr. 12, p. 44-45.

## Page 20

20
Vereniging van Nederlandse Gemeenten
op die verzoeken en de daarbij verstrekte informatie;
j.  	 op verzoek van een bestuursorgaan ambtelijk of extern opgestelde onderzoeksrapporten die
geen onderdeel vormen van de uitvoering van de taak van dat bestuursorgaan, die voornamelijk
uit feitelijk materiaal bestaan en die betrekking hebben op:
1°. 	de wijze van functioneren van de eigen organisatie;
2°. 	de voorbereiding of de evaluatie van beleid, inclusief de uitvoering, naleving en handhaving;
k.	 beschikkingen, met uitzondering van beschikkingen
1°.
inzake de uitvoering van regels inzake belastingen, heffingen, leges en vergelijkebare
belastingverplichtingen;
2°.
inzake sociale verzekeringen, sociale voorzieningen en zorg;
3°.
inzake financiële bijstand, rechtsbijstand, schuldhulpverlening, toeslagen of studiefinancie­
ring;
4°.
van een officier van justitie;
5°.
houdende de oplegging van een bestuurlijke bestraffende sanctie;
6°.
houdende de oplegging van een bestuurlijke herstelsanctie die geen betrekking heeft op
het omgevingsrecht, het milieurecht of anderszins betrekking heeft op emissies in het
milieu;
7°.
betreffende de rechtspositie van een ambtenaar, een buitengewoon opsporingsambtenaar,
een politiek ambtsdrager of een dienstplichtige;
8°.
inzake de uitvoering van de van de Rijkswet op het Nederlanderschap, de Paspoortwet, de
Vreemdelingenwet 2000 en het toezicht op de naleving en de uitvoering van Verordening
(EU) 2016/399 van het Europees Parlement en de Raad van 9 maart 2016 betreffende een
Uniecode voor de overschrijding van de grenzen door personen (Schengengrenscode)
(PbEU, L77) en Verordening (EG) nr. 810/2009 van het Europees Parlement en de Raad van
13 juli 2009 tot vaststelling van een gemeenschappelijke visumcode (Visumcode) (PbEU
L243);
9°
inzake «slots» als bedoeld in artikel 2, onderdeel a, van Verordening (EEG) nr. 95/93 van de
Raad van 18 januari 1993 betreffende gemeenschappelijke regels voor de toewijzing van
„slots» op communautaire luchthavens (Pb EG L14);
10°. 	 die betrekking hebben op persoonsgegevens als bedoeld in artikel 22, eerste lid, artikel 31
of artikel 46 van de Uitvoeringswet Algemene verordening gegevensbescherming;
11° inzake de geslachtsnaam, familierechtelijke betrekkingen of het ouderlijk gezag;
12°. 	 inzake een wettelijk voorgeschreven onderzoek naar aan een natuurlijke persoon of een
rechtspersoon klevende bezwaren;
13°. 	 inzake de registratie in een openbaar register;
14°. 	 inzake een individuele leerling, deelnemer of student in het onderwijs en de educatie;
15°. 	 inzake het aangaan of beëindigen van een arbeidsovereenkomst;
16°. 	 ter verlening of vaststelling van subsidie aan natuurlijke personen;
17°. 	 inzake tegemoetkoming in schade en nadeelcompensatie;
18°. 	 inzake getroffen of te treffen beveiligingsmaatregelen;
19°. 	 inzake het bezit en gebruik van vuurwapens;
20°. 	 waarbij geen belangen van derden kunnen zijn betrokken en die niet de verlening of vast­
stelling van subsidies betreffen;
21°. 	 houdende de afwijzing van een gevraagde beschikking;
l.
schriftelijke oordelen in klachtprocedures over gedragingen van een bestuursorgaan.
(…)
Bij algemene maatregel van bestuur kan worden bepaald dat bestuursorganen andere categorieën van infor­
matie uit eigen beweging openbaar moeten maken en kunnen categorieën van beschikkingen worden aange­
wezen die ondanks het bepaalde in artikel 3.3, tweede lid, onder k, Woo toch openbaar moeten worden
gemaakt (artikel 3.3, derde lid, aanhef en onder a en b, Woo).
Ook bij artikel 3.3, tweede lid, Woo gaat het alleen om de verplichte actieve openbaarmaking van de

## Page 21

21
Vereniging van Nederlandse Gemeenten
genoemde documenten en niet om de informatie die ziet op de totstandkoming daarvan.39 Conceptversies van
besluiten en van andere documenten vallen buiten de actieve openbaarmakingsverplichting van artikel 3.3,
tweede lid, Woo.40
Hieronder worden de voor de gemeentelijke praktijk relevante categorieën van informatie opgesomd die in
beginsel openbaar moeten worden gemaakt, en waar nodig van een toelichting voorzien. Tussenhaakjes wordt
verwezen naar het onderdeel van artikel 3.3, tweede lid, Woo waarin de betreffende categorie staat genoemd.
3.4.1  Ingekomen stukken
bij de gemeenteraad ter behandeling ingekomen stukken, tenzij deze betrekking hebben op individuele
gevallen (a);
Het gaat bij ingekomen stukken van derden alleen om stukken die daadwerkelijk aanleiding geven tot behan­
deling in de raad. Stukken die slechts ter kennisneming aan de raad worden toegezonden, hoeven niet actief
openbaar te worden gemaakt.41 Stukken die het college ter behandeling aan de raad stuurt, moeten actief
openbaar gemaakt.
Ingekomen stukken die betrekking hebben op individuele gevallen zijn, ongeacht van wie ze afkomstig zijn, uit­
gezonderd van verplichte actieve openbaarmaking. Uit de wetsgeschiedenis volgt dat met individuele gevallen
wordt gedoeld op aangelegenheden die betrekking hebben op een bepaalde natuurlijke persoon of organisa­
tie die onder de aandacht van de volksvertegenwoordiging worden gebracht.42 Achtergrond daarvan is, zo zegt
de wetsgeschiedenis, dat de bescherming van de persoonlijke levenssfeer vaak aan openbaarmaking in de weg
zal staan.43 De hiervoor benodigde afweging past dan beter bij de behandeling van een verzoek om informatie
dan bij een actieve openbaarmakingsplicht die standaard moet plaatsvinden. De vraag is of in geval van een
aangelegenheid van een bepaalde organisatie de persoonlijke levenssfeer wel in het geding kan zijn, maar dat
neemt niet weg dat, nu de tekst van de wet spreek over ‘individuele gevallen’ en volgens de wetgeschiedenis
een individueel geval ook een aangelegenheid is die betrekking heeft op een organisatie, dergelijke ingeko­
men stukken niet actief openbaar hoeven te worden gemaakt.
3.4.2  Vergaderstukken en verslagen
vergaderstukken en verslagen van de gemeenteraad en de commissies (c);
Vergaderstukken van de raad moeten op grond van de Gemeentewet reeds voorafgaand aan een vergadering
van de raad ter inzage worden gelegd (artikel 19 Gemeentewet). Ook van verslagen en besluitenlijsten van de
raad is het uitgangspunt dat deze openbaar zijn (artikel 23 Gemeentewet). Datzelfde geldt voor de vergader­
stukken en verslagen van raadscommissies (zie de schakelbepaling in artikel 82, vijfde lid, Gemeentewet). Op
grond van de Woo zullen deze documenten actief openbaar moeten worden gemaakt. Fractiedocumenten val­
len niet onder de in artikel 3.3, tweede lid, aanhef en onder c, Woo bedoelde vergaderstukken en verslagen (zie
verdieping bij paragraaf 2.3).
Artikel 8.8 Woo bepaalt dat artikel 3.3 Woo niet van toepassing is op documenten die onder de reikwijdte van
een bijzondere openbaarmakingsregeling vallen. Dit betekent, zo volgt uit de toelichting, dat zolang op de
documenten een geheimhoudingsplicht rust op grond van de in de bijlage bij artikel 8.8 Woo opgenomen arti­
kelen uit de Gemeentewet, de verplichting tot actieve openbaarmaking niet geldt.44 In de bijlage worden de
volgende artikelen genoemd:
•
verslagen van vergaderingen met gesloten deuren (artikel 23, vierde lid, Gemeentewet);
•
besluitenlijsten met betrekking tot aangelegenheden waarop geheimhouding is opgelegd op grond van
artikel 25 Gemeentewet (zie hierna) of waarvan openbaarmaking in strijd is met het openbaar belang (artikel
23, vijfde lid, Gemeentewet);
39	 Kamerstukken II 2013/14, 33 328, nr. 9, p. 72.
40	 Kamerstukken II  2013/14, 33 328, nr. 12, p. 44-45.
41	 Kamerstukken II  2019/20, 35 112, nr. 9, p. 23.
42	 Idem.
43	 Idem.
44	 Kamerstukken II  2013/14, 33 328, nr. 9, p. 73 en Kamerstukken II 2019/20, 35 112, nr. 9, p. 24.

## Page 22

22
Vereniging van Nederlandse Gemeenten
•
het in een besloten vergadering behandelde en stukken waarop geheimhouding is opgelegd (artikel 25, 55
of 86 Gemeentewet);
•
vertrouwelijke beraadslagingen en stukken omtrent burgemeesterbenoemingen, evenals omtrent een ver­
stoorde relatie tussen de burgemeester en de raad (artikel 61c Gemeentewet); en
•
eventuele vertrouwelijke stukken van de rekenkamer (artikel 185, eerste en vijfde lid, Gemeentewet).
3.4.3  Agenda’s en besluitenlijsten
agenda’s en besluitenlijsten van vergaderingen van het college van burgemeester en wethouders (d);
Besluitenlijsten van het college worden op grond van artikel 60, derde lid, Gemeentewet doorgaans al open-
baar gemaakt. In aanvulling daarop moeten ingevolge artikel 3.3, tweede lid, Woo ook de agenda’s van verga-
deringen van het college in beginsel openbaar worden gemaakt. Het betreft hier een omschrijving van de te
bespreken onderwerpen. De bepaling ziet niet op geagendeerde of vastgestelde stukken.45 Het college
bepaalt zelf de vorm waarin de agenda voor de vergadering openbaar wordt gemaakt. Voor de agenda’s geldt
een afwijkende termijn van openbaarmaking: deze dienen uiterlijk bij aanvang van de vergadering openbaar te
zijn gemaakt. Notulen hoeven niet actief openbaar te worden gemaakt.46
In geval openbaarmaking van besluitenlijsten op grond van artikel 60, derde lid, Gemeentewet in strijd is met
het openbaar belang, komen deze besluitenlijsten ook niet voor openbaarmaking op grond van artikel 3.3,
tweede lid, Woo in aanmerking. Ook die bepaling uit de Gemeentewet bevat een bijzondere openbaarma­
kingsregeling, waarop artikel 3.3 Woo niet van toepassing is (zie artikel 8.8 Woo en bijbehorende bijlage).
3.4.4  Adviezen
adviezen (1°) over de ontwerpen, bedoeld in het eerste lid, onderdeel c, van adviescolleges of – commis­
sies alsmede van andere externe partijen die om advies zijn verzocht en (2°) over andere onderwerpen
van adviescolleges of – commissies, alsmede de op dat advies betrekking hebbende adviesaanvraag,
uitgezonderd adviezen die betrekking hebben op individuele gevallen (e);
Sub 1 ziet op de verplichte openbaarmaking van adviezen van adviescolleges of -commissies en van andere
externe partijen die om advies zijn gevraagd over de ontwerpen als bedoeld in artikel 3.3, eerste lid, onder c,
Woo. Sub 2 ziet op adviesaanvragen en adviezen over andere onderwerpen. Het gaat in die categorie uitslui­
tend om adviezen (en de daarbij behorenden adviesaanvragen) van adviescolleges of -commissies, niet van
andere externe partijen. In beide onderdelen gaat het ook weer uitsluitend om de adviezen zelf, niet om de
concepten of bijvoorbeeld de (interne) correspondentie over die concepten.
Als wordt gesproken over adviescolleges- en commissies gaat het volgens de wetsgeschiedenis in ieder geval
om adviezen waarop de Kaderwet adviescolleges van toepassing is, maar ook bijvoorbeeld om adviezen van de
Afdeling advisering van de Raad van State. Het betreft ook adviezen van tijdelijke commissies die bij ministeri­
eel besluit of besluit van een ander bestuursorgaan, bijvoorbeeld het college of de raad, zijn ingesteld.47  In die
gevallen is de raad of het college verantwoordelijk voor de openbaarmaking van de adviesaanvraag en het
adviescollege of de adviescommissie voor de openbaarmaking van het advies. Als het advies is gegeven door
een andere externe partij, zal de actieve openbaarmaking moeten geschieden door het bestuursorgaan dat het
advies heeft aangevraagd.
Adviezen en adviesaanvragen met betrekking tot individuele gevallen zijn uitgezonderd van de actieve open­
baarmakingsplicht. Deze uitzondering heeft betrekking op bezwaarcommissies, commissies in de sfeer van per­
soneelszaken of andere onderwerpen, voorzover de advisering gaat over een individuele natuurlijke persoon of
rechtspersoon.48
45	 Idem.
46	 Kamerstukken I 2020/21, nr. Q, p. 16.
47	 Kamerstukken II  2019/20, 35 112, nr. 9, p. 25.
48	 Idem.

## Page 23

23
Vereniging van Nederlandse Gemeenten
3.4.5  Convenanten
convenanten (f);
Met convenant wordt, zo volgt uit de wetsgeschiedenis, bedoeld: “een schriftelijke en door partijen onderte­
kende afspraak of een samenstel van zulke afspraken, hoe ook genoemd, van een bestuursorgaan (of de rechts­
persoon waarvan het bestuursorgaan onderdeel uitmaakt) met één of meer wederpartijen, die betrekking of
mede betrekking heeft op de uitoefening van publiekrechtelijke bevoegdheden, of anderszins gericht of mede
gericht is op het voorbereiden dan wel realiseren van overheidsbeleid”.49 Dat er ‘convenant’ op een document
staat, betekent nog niet dat sprake is van een convenant in de zin van de Woo. Een document moet inhoudelijk
aan de definitie voldoen om onder deze categorie te vallen. Afspraken tussen de centrale overheid en een of
meer gemeenten en/of de VNG kunnen een convenant zijn. Het gaat niet om werkinstructies of interbestuur­
lijke (werk)afspraken. Het gaat evenmin om overeenkomsten die ook tussen burgers onderling kunnen worden
gesloten, zoals koop- of huurovereenkomsten, of om overeenkomsten tussen overheid en een burger of bedrijf
over een individuele aangelegenheid.50
3.4.6  Jaarplannen en jaarverslagen
jaarplannen en jaarverslagen van bestuursorganen inzake de voorgenomen uitvoering van de taak of de
verantwoording van die uitvoering (g);
Het gaat daarbij om jaarplannen (waaronder begrotingen) en jaarverslagen op het niveau van het bestuursor­
gaan. Plannen van bijvoorbeeld directies of afdelingen hoeven niet verplicht actief openbaar te worden
gemaakt.51 Datzelfde geldt voor individuele werkplannen of prestatieafspraken.52
Begrotingen en jaarverslagen zullen overigens vaak al openbaar worden gemaakt door toezending aan de raad
gelet op het bepaalde daaromtrent in de Gemeentewet (artikel 189 e.v. respectievelijk artikel 197 e.v. Gemeen­
tewet).
3.4.7  Woo-verzoeken
de inhoud van verzoeken om informatie en de daarop genomen besluiten en de daarbij verstrekte infor­
matie (i);
Dit betreft de Woo-verzoeken, de daarop genomen besluiten en de documenten die met die besluiten
(gedeeltelijk) openbaar worden gemaakt. Ook de beslissingen op bezwaar die een bestuursorgaan neemt naar
aanleiding van informatieverzoeken zullen actief openbaar moeten worden gemaakt.53 Het is verstandig het
werkproces zo in te richten dat gemakkelijk zichtbaar is dat het primaire besluit en de beslissing op bezwaar bij
elkaar horen. De verplichting tot actieve openbaarmaking geldt niet voor informatie die wordt verstrekt op
grond van de artikelen 5.5, 5.6 en 5.7 Woo.54 Informatie die op grond van die artikelen wordt verstrekt, is immers
niet openbaar voor eenieder.
3.4.8  Onderzoeksrapporten
op verzoek van een bestuursorgaan ambtelijk of extern opgestelde onderzoeksrapporten die geen
onderdeel vormen van de uitvoering van de taak van dat bestuursorgaan, die voornamelijk uit feitelijk
materiaal bestaan en die betrekking hebben op:
1°. de wijze van functioneren van de eigen organisatie;
2°. de voorbereiding of de evaluatie van beleid, inclusief de uitvoering, naleving en handhaving (j);
Uit de toelichting volgt dat deze bepaling betrekking heeft op algemene onderzoeken over de organisatie of
49	 Kamerstukken II  2019/20, 35 112, nr. 9, p. 25 en 26; Met een convenant wordt gedoeld op een convenant in de zin van de Aanwijzingen
voor convenanten, zoals voor het eerst vastgesteld op 21 januari 2003.
50	 Idem.
51	 Kamerstukken II  2019/20, 35 112, nr. 9, p. 26.
52	 Kamerstukken II  2013/14, 33 328, nr. 9, p. 74.
53	 Kamerstukken II  2019/20, 35 112, nr. 9, p. 28.
54	 Kamerstukken II  2019/20, 35 112, nr. 9, p. 27.

## Page 24

24
Vereniging van Nederlandse Gemeenten
het beleid voor de uitvoering. Het moet gaan om onderzoeken naar de wijze waarop een bestuursorgaan in zijn
algemeenheid uitvoering geeft aan zijn taken, los van individuele gevallen. Het gaat niet om onderzoeken die
deel uitmaken van het normale uitvoeringsproces van een bestuursorgaan, zoals onderzoeken in het kader van
stafadvisering.
Ter illustratie worden in de toelichting de volgende voorbeelden genoemd van onderzoeken die al dan niet
onder deze bepaling vallen:
•
Niet onder de actieve openbaarmakingsverplichting vallende onderzoeken: een uitzoekklus in opdracht van
een afdelingshoofd, interne adviezen, interne audits, juridische adviezen en (andere) onderzoeken die deel
uitmaken van het normale uitvoeringsproces, zoals bodemonderzoeken of metingen ten behoeve van
stadsontwikkeling.
•
Wel onder de actieve openbaarmakingsverplichting vallende onderzoeken: externe audits, formele evalua­
tieonderzoeken en anderszins individuele gevallen overstijgende onderzoeken die een algemeen beeld
geven van het beleid of de uitvoering daarvan.
Verder wordt in de toelichting op deze bepaling verduidelijkt dat met de achter sub (1) genoemde onderzoeken
wordt bedoeld het functioneren van de eigen organisatie in het verleden, en niet een onderzoek naar mogelijke
veranderingen, bijvoorbeeld in het kader van een reorganisatie, waaruit vervolgens nog gekozen moet wor­
den.55  Met de achter sub (2) bedoelde onderzoeken wordt gedoeld op onderzoeken over de uitvoering, nale­
ving en handhaving, en niet op onderzoeken in het kader van de uitvoering, naleving of handhaving, bijvoor­
beeld in het kader van stadsontwikkeling of een inspectiebezoek.56 Oftewel, het gaat over de manier waarop
wordt uitgevoerd, gehandhaafd en nageleefd; niet over de gevallen waarin wordt uitgevoerd, nageleefd of
gehandhaafd.
3.4.9  Beschikkingen
beschikkingen, met uitzondering van beschikkingen (…)  (k)
Beschikkingen zullen actief openbaar moeten worden gemaakt. Onder dit begrip wordt verstaan wat daaronder
wordt verstaan in artikel 1:3, tweede lid, Awb, te weten ‘een besluit dat niet van algemene strekking is, met
inbegrip van de afwijzing van een aanvraag daarvan’. Ook de beslissing op bezwaar is een beschikking. De ver­
plichting tot openbaarmaking ziet enkel op de beschikking, niet op de aanvraag of andere onderdelen van het
onderliggende dossier.57 Uit artikel 8.8 Woo en de daarbij behorende bijlage volgt dat in de bijlage genoemde
bepalingen voorgaan op onder meer artikel 3.3. Dit betekent dat in bijzondere wetten opgenomen regels over
openbaarmaking van beschikkingen voorgaan boven het bepaalde in artikel 3.3 Woo.
Hoewel in de wetgeschiedenis alleen de bouwvergunning wordt genoemd als voorbeeld van een beschikking
die op grond van de Woo actief openbaar zal moeten worden gemaakt,58 geldt de verplichting tot actieve
openbaarmaking dus voor alle beschikkingen, tenzij het gaat om een van de achter (1°) tot en met (21°)
genoemde beschikkingen. De reden om die beschikkingen uit te zonderen, is dat de afweging tussen het
belang bij openbaarheid en de belangen genoemd in artikel 5.1 Woo in de regel in het voordeel van laatsge­
noemde belangen zal uitvallen. Een verplichting tot actieve openbaarmaking, waarbij na iedere belangenafwe­
ging doorgaans niet tot openbaarmaking wordt overgegaan, is volgens de wetgever niet doelmatig.59 Dat bete­
kent overigens niet dat de uitgezonderde beschikkingen nooit openbaar hoeven te worden gemaakt. Na
toetsing aan artikel 5.1 Woo, bijvoorbeeld naar aanleiding van een verzoek om informatie, kan het voorkomen
dat een bestuursorgaan alsnog tot openbaarmaking zal moeten besluiten; er is alleen geen verplichting voor
bestuursorganen om dat steeds uit eigen beweging te doen.60
Hieronder wordt voor zes categoriën beschikkingen toegelicht om welke uitzonderingen op de hoofdregel het
gaat.
55	 Kamerstukken II  2019/20, 35 112, nr. 9, p. 28.
56	 Kamerstukken II  2019/20, 35 112, nr. 9, p. 27-28.
57	 Kamerstukken II  2019/20, 35 112, nr. 9, p. 28 en 29.
58	 Kamerstukken II  2019/20, 35 112, nr. 9, p. 29.
59	 Idem en ook Kamerstukken II 2020/21, 35 112, nr. 12, p. 15.
60	 Kamerstukken II  2013/14, 33 328, nr. 9, p. 74.

## Page 25

25
Vereniging van Nederlandse Gemeenten
beschikkingen met uitzondering van beschikkingen (k.5°) houdende de oplegging van een bestuurlijke
bestraffende sanctie;
Het gaat in deze categorie om boetes en andere sancties die beogen te straffen/leed toe te voegen.61
beschikkingen met uitzondering van beschikkingen (k.6°) houdende de oplegging van een bestuurlijke
herstelsanctie die geen betrekking heeft op het omgevingsrecht, het milieurecht of anderszins betrek­
king heeft op emissies in het milieu;
Herstelsancties hoeven dus in beginsel niet op grond van de Woo actief openbaar te worden gemaakt. Ten eer­
ste, omdat de belangenafweging niet op voorhand ten gunste van de openbaarheid uitvalt en ten tweede,
omdat er al bijzondere wetten zijn die in de actieve openbaarmaking van herstelsancties voorzien. Volgens de
wetgever moeten herstelsancties wel openbaar worden gemaakt als milieu-informatie of de leefomgeving in
het geding is.62 Daarom moeten herstelsancties die betrekking hebben op het omgevingsrecht, het milieurecht
of anderszins betrekking hebben op emissies in het milieu wel actief openbaar worden gemaakt. In individuele
gevallen kan daar dan weer vanaf worden gezien op grond van een van de in artikel 5.1 Woo genoemde weige­
ringsgronden. Overigens geldt voor de openbaarmaking van herstelsancties een afwijkende termijn: eerst moet
het bezwaar en beroep tegen de sanctie zijn afgerond. Ook kan een bestuursorgaan beleid ontwikkelen op
grond van artikel 3.1 Woo voor de openbaarmaking van herstelsancties waarvan de openbaarmaking niet ver­
plicht is.
beschikkingen met uitzondering van beschikkingen (k.10°) die betrekking hebben op persoonsgegevens
als bedoeld in artikel 22, eerste lid, artikel 31 of artikel 46 van de Uitvoeringswet Algemene verordening
gegevensbescherming (UAVG);
Deze categorie ziet op beschikkingen die betrekking hebben op bijzondere persoonsgegevens (artikel 22, eer­
ste lid, UAVG), strafrechtelijke persoonsgegevens (artikel 31 UAVG) of persoonlijke identificatienummers, zoals
het BSN (artikel 46 UAVG). Uit de wetsgeschiedenis volgt dat voor deze categorie niet voldoende is dat een
beschikking bijzondere persoonsgegevens bevat. Het moet gaan om beschikkingen waarvan de persoonsge­
gevens de kern van de beschikking raken. Een voorbeeld van een beschikking waarin bijzondere persoonsge­
gevens kunnen voorkomen, maar daar niet de kern van vormen, is een bouwvergunning voor onder meer
gehandicapten-voorzieningen, waarbij de eventuele aanduiding van de persoon voor wie de voorzieningen
bestemd zijn, kan worden geanonimiseerd.63
beschikkingen met uitzondering van beschikkingen (k.12°) inzake een wettelijk voorgeschreven onder­
zoek naar aan een natuurlijke persoon of een rechtspersoon klevende bezwaren;
Vaak zullen geen belangen van derden zijn betrokken, zodat al uit artikel 3.3, tweede lid, onder k, sub 20, Woo
volgt dat deze beschikkingen niet openbaar hoeven te worden gemaakt. Maar, zo zegt de wetsgeschiedenis, bij
bijvoorbeeld de verklaring van geen bezwaar voor potentiële pleeggezinnen (artikel 5.1, eerste lid, onderdeel
d, van de Jeugdwet), de screening van personeelsleden van particuliere beveiligingsorganisaties of recherche­
bureaus of van bedrijven die meedoen aan een aanbesteding (artikel 4.5 van de Aanbestedingswet 2012) kan
het onduidelijk zijn of er belangen van derden zijn. Om deze reden is dit type beschikkingen uitgezonderd van
de verplichting tot actieve openbaarmaking.64
beschikkingen met uitzondering van beschikkingen (k.15°) inzake het aangaan of beëindigen van een
arbeidsovereenkomst;
61	 Kamerstukken II  2019/20, 35 112, nr. 9, p. 30.
62	 Kamerstukken II  2019/20, 35 112, nr. 9, p. 31.
63	 Kamerstukken II  2019/20, 35 112, nr. 9, p. 32.
64	 Kamerstukken II  2019/20, 35 112, nr. 9, p. 33.

## Page 26

26
Vereniging van Nederlandse Gemeenten
Deze uitzonderingsgrond ziet uitsluitend op werkzaamheden van het Uitvoeringsinstituut werknemersverzeke­
ringen (UWV) inzake de werkgelegenheid.65  Vanwege de inwerkingtreding van de Wet normalisering rechtspo­
sitie ambtenaren is het aantal beschikkingen over de rechtspositie van ambtenaren uiteraard fors afgenomen.
Voor zover er nog wel zulke beschikkingen worden genomen, hoeven ze niet actief openbaar te worden
gemaakt (k.7°).
beschikkingen met uitzondering van beschikkingen (k.20°) waarbij geen belangen van derden kunnen
zijn betrokken en die niet de verlening of vaststelling van subsidies betreffen;
Dit betreft een ‘vangnetbepaling’ voor beschikkingen waarbij belangen van derden niet aan de orde kunnen
zijn. De wetsgeschiedenis noemt als voorbeelden beschikkingen inzake de registratie in de Basis Registratie­
personen, de toestemming van een beheerder van een archiefbewaarplaats tot raadpleging of gebruik van
archiefbescheiden, de vaststelling van een dwangsom bij niet tijdig beslissen, een APK-keuring, een rijbewijs en
een vaarbewijs. Deze vangnetbepaling geldt niet voor subsidiebeschikkingen aan anderen dan natuurlijke per­
sonen.66
3.4.10  Schriftelijke oordelen in klachtprocedures
schriftelijke oordelen in klachtprocedures over gedragingen van bestuursorganen (l).
De verplichting om oordelen in klachtprocedures actief openbaar te maken, geldt in aanvulling op de verplich­
ting voor bestuursorganen om jaarlijks een register van ontvangen klachten te publiceren (artikel 9:12a Awb). Uit
de wetsgeschiedenis volgt dat wordt gehecht aan de openbaarmaking van de inhoud van de klacht, het betref­
fende organisatieonderdeel, de functiebenaming van de ambtenaar over wie is geklaagd en de wijze van afhan­
deling door het bestuursorgaan. Deze elementen zijn vaste onderdelen van de oordelen in individuele klach­
ten.67 Het gaat hier dus om oordelen in klachtprocedures die op de door hoofdstuk 9 Awb voorgeschreven wijze
worden afgehandeld.
Aanbevelingen
•
Houd er bij het opstellen van documenten die onder de reikwijdte van artikel 3.3, tweede lid, Woo
vallen rekening mee dat deze documenten openbaar worden.
Bij adviesaanvragen (onderdeel e) kan aan adviescolleges of –commissies worden verzocht de
adviezen zoveel mogelijk op een wijze op te stellen dat deze na vaststelling integraal openbaar
kunnen worden gemaakt.
Jaarplannen en jaarverslagen (onderdeel g) kunnen op een openbaar te maken wijze worden
opgesteld.
Bij veel voorkomende beschikkingen dient (1) eenmalig te worden bezien of een van de uitzonde­
ringscategorieën van onderdeel k aan de orde is, en (2) zo niet, een sjabloon te worden ontwik­
keld voor het opstellen van de beschikking, waarin de niet-openbaar te maken onderdelen van
de beschikking (zoals de naam van de geadresseerde) in de openbaar te maken versie eenvoudig
kunnen worden verwijderd.
Ook oordelen in klachtprocedures (onderdeel l) kunnen dusdanig worden opgesteld dat deze na
vaststelling integraal openbaar kunnen worden gemaakt, bijvoorbeeld door in het oordeel zelf
geen persoonsgegevens op te nemen van de klager en/of van de beklaagde medewerker van
het bestuursorgaan.68
Dat scheelt een nadere bewerking (lakwerk) achteraf.
•
Richt een procedure in om documenten te ontdoen van persoonsgegevens en/of andere informatie
die ingevolge de artikelen 5.1 of 5.2 Woo niet voor openbaarmaking in aanmerking komt.
Zo kan voor de bij de raad ter behandeling ingekomen stukken (onderdeel a) en voor de verga­
derstukken en verslagen van de raad en van commissies (onderdeel c) aan de griffie worden
65	 Kamerstukken II  2019/20, 35 112, nr. 9, p. 34.
66	 Kamerstukken II  2019/20, 35 112, nr. 9, p. 36.
67	 Kamerstukken II  2019/20, 35 112, nr. 9, p. 36-37.
68	 Kamerstukken II  2018/19, 35 112, nr. 3, p. 18.

## Page 27

27
Vereniging van Nederlandse Gemeenten
opgedragen de stukken steeds te toetsen aan de uitzonderingen van de artikelen 5.1 en 5.2 Woo
en vervolgens de openbaar te maken versie aan te leveren aan het daarvoor verantwoordelijke
onderdeel van de gemeente.
Datzelfde kan aan de bestuursondersteuning worden opgedragen met betrekking tot de agen­
da’s en besluitenlijsten van vergaderingen van het college (onderdeel d).
Degene die een verzoek op grond van artikel 4.1 Woo in behandeling heeft (onderdeel i), kan
zorgdragen voor een versie van het verzoek en het besluit die openbaar kunnen worden
gemaakt.
Degene die een beschikking opstelt (in de zin van onderdeel k) kan bij vaststelling daarvan ook
direct een openbaar te maken versie aanleveren. Hiertoe kan ook het werkproces worden aange­
past.
Behalve een procedure is het noodzakelijk dat betrokken medewerkers voldoende kennis heb­
ben om de artikelen 5.1 en 5.2 Woo juist toe te passen.
3.5  Actieve openbaarmaking in de vorm van overzichten (artikel 3.3a Woo)
Om de uitvoeringslasten te beperken introduceert artikel 3.3a Woo een alternatieve manier van openbaar
maken van informatie over subsidies, over andere beschikkingen dan subsidies en over schriftelijke oordelen in
klachtprocedures als bedoeld in de Awb. In plaats van de openbaarmaking van integrale documenten worden
de wezenlijke elementen uit de genoemde documenten in een overzicht gepresenteerd. Artikel 3.3a Woo is
een ‘kan’-bepaling; een gemeente kan er dus voor kiezen om wel of niet van de mogelijkheid gebruik te maken
om overzichten te publiceren. Er kan ook voor worden gekozen om beschikkingen van de ene categorie open­
baar te maken op de in artikel 3.3 Woo voorgeschreven wijze en een andere categorie volgens artikel 3.3a Woo.
De wetgever wijst er wel op dat áls het bestuursorgaan voor een of meer categorieën voor het publiceren van
overzichten heeft gekozen, het met het oog op de toegankelijkheid van belang is dat het bestuur die keuze
consistent blijft volgen. Let wel, omdat bij toepassing van artikel 3.3a Woo het betreffende document niet
openbaar wordt gemaakt, blijft de mogelijkheid bestaan om op grond van artikel 4.1 Woo te verzoeken om het
volledige document openbaar te maken.69 Artikel 3.3a Woo specificeert vrij precies wat in elk geval in de over­
zichten moet worden opgenomen (artikel 3.3a, eerste tot en met vierde lid, Woo). De overzichten moeten ten­
minste iedere twee weken worden bijgewerkt (artikel 3.3a, vijfde lid, Woo).
Artikel 3.3a  Actieve openbaarmaking in de vorm van overzichten
1. 	 Een bestuursorgaan kan in plaats van door openbaarmaking overeenkomstig artikel 3.3, tweede lid,
onderdeel k, de informatie over beschikkingen inzake subsidies aan anderen dan natuurlijke perso­
nen openbaar maken in een voor personen elektronisch raadpleegbaar overzicht, waarbij, voor zover
de informatie in de beschikking is opgenomen en de artikelen 5.1, eerste, tweede en vijfde lid, en 5.2
niet aan openbaarmaking in de weg staan, in ieder geval openbaar wordt gemaakt:
a.	 de grondslag van de subsidie;
b. 	 de ontvanger;
c. 	 de activiteiten waarvoor de subsidie wordt verstrekt, alsmede in de beschikking opgenomen
doelvoorschriften;
d.	 de hoogte van verleningen, vaststellingen en wijzigingen;
e. 	 de intrekkingen;
f. 	 de dagtekening van de beschikking.
2. 	 Een bestuursorgaan kan in plaats van door openbaarmaking overeenkomstig artikel 3.3, tweede lid,
onderdeel k, de informatie over andere beschikkingen dan beschikkingen inzake subsidies openbaar
maken in een voor personen elektronisch raadpleegbaar overzicht, waarbij, voor zover de informatie
in de beschikking is opgenomen en de artikelen 5.1, eerste, tweede en vijfde lid, en 5.2 niet aan
openbaarmaking in de weg staan, in ieder geval openbaar wordt gemaakt:
a. 	 de grondslag van de beschikking;
b. 	 het rechtsgevolg van de beschikking, inclusief in de beschikking opgenomen voorschriften;
69	 Kamerstukken II  2019/20, 35 112, nr. 9, p. 41.

## Page 28

28
Vereniging van Nederlandse Gemeenten
c. 	 de duur van de beschikking;
d. 	 de geadresseerde, voor zover de bescherming van de persoonlijke levenssfeer hieraan niet in de
weg staat;
e. 	 de dagtekening van de beschikking.
3. 	 Een bestuursorgaan kan in plaats van door openbaarmaking overeenkomstig artikel 3.3, tweede lid,
onderdeel l, de informatie over schriftelijke oordelen in klachtprocedures openbaar maken in een
voor personen elektronisch raadpleegbaar overzicht, waarbij, voor zover de informatie in het oordeel
is opgenomen en de artikelen 5.1, eerste, tweede en vijfde lid, en 5.2 niet aan openbaarmaking in de
weg staan, in ieder geval openbaar wordt gemaakt:
a. 	 de datum van ontvangst van de klacht;
b. 	 het betrokken organisatieonderdeel;
c. 	 de functiebenaming van de ambtenaar over wie is geklaagd;
d. 	 de omschrijving van de gedraging waartegen de klacht gericht is;
e. 	 de bevindingen;
f. 	 het oordeel;
g. 	 de conclusies;
h. 	 de dagtekening van het oordeel.
4. 	 Een bestuursorgaan kan in het overzicht, bedoeld in het derde lid, vergelijkbare klachten betreffende
een organisatieonderdeel gecombineerd weergeven, indien ook het oordeel en de conclusies ver­
gelijkbaar zijn. Voor iedere gecombineerde weergave wordt in plaats van de informatie, bedoeld in
het derde lid, onderdelen a en h, het aantal verzonden oordelen per maand vermeld.
5. 	 Een overzicht als bedoeld in dit artikel wordt ten minste iedere twee weken bijgewerkt.
Aanbeveling
Besluit wel of niet gebruik te maken van de mogelijkheid om overzichten te publiceren en, zo ja, besluit
voor welke categorieën documenten daarvan gebruik wordt gemaakt. Regel dat de overzichten ten min­
ste iedere twee weken worden bijgewerkt.
3.6
Wijze van openbaarmaking (artikel 3.3, negende lid, 3.3a, zesde lid en artikel 3.3b Woo)
Gemeenten worden verplicht om voor de openbaarmaking van de in de artikelen 3.3 en 3.3a Woo genoemde
documenten gebruik te maken van PLOOI. Het betreft een door de Minister van BZK ten behoeve van de
actieve openbaarmaking van documenten ontwikkeld platform. Van PLOOI kan ook gebruik worden gemaakt
bij openbaarmaking op grond van artikel 3.1 Woo, maar dat is dus geen verplichting.70
Artikel 3.3b
De openbaarmaking van de in de artikelen 3.3 en 3.3a genoemde documenten geschiedt elektronisch
op een algemeen toegankelijke wijze door middel van een door Onze Minister in stand gehouden digi­
tale infrastructuur. Deze infrastructuur is beschikbaar voor de openbaarmaking van andere documenten.
Het doel van artikel 3.3b Woo is dat als alle bestuursorganen gebruik maken van PLOOI een volledig overzicht
ontstaat van alle verplicht actief openbaar gemaakte documenten. Op grond van de in de artikelen 3.3 en 3.3a
Woo genoemde ministeriële regelingen kan de Minister van BZK aan de openbaar te maken documenten eisen
stellen. Deze eisen zullen fungeren als standaarden voor de actieve openbaarmaking.71
Artikel 3.3   Actieve openbaarmaking van categorieën informatie
(…)
9.	 Onze Minister kan bij ministeriële regeling nadere regels stellen over de wijze waarop in dit artikel
genoemde documenten actief openbaar worden gemaakt.
70	 Kamerstukken II 2020/21, 35 112, nr. 16, p. 5.
71	 Idem.

## Page 29

29
Vereniging van Nederlandse Gemeenten
Artikel 3.3a   Actieve openbaarmaking in de vorm van overzichten
(…)
6. 	 Onze Minister kan bij ministeriële regeling nadere regels stellen over de wijze waarop in dit artikel
genoemde overzichten actief openbaar worden gemaakt.
Aanbeveling
Beslis of ook gebruik zal worden gemaakt van PLOOI als informatie op grond van artikel 3.1 Woo actief
openbaar wordt gemaakt.
3.7
Moment van openbaarmaking (artikel 3.3, vierde en vijfde lid, Woo)
De openbaarmaking van documenten als bedoeld in artikel 3.3, eerste en tweede lid, Woo geschiedt zo spoe­
dig mogelijk, maar uiterlijk twee weken na ontvangst of vaststelling van de informatie (artikel 3.3, vierde lid,
Woo). Hierdoor heeft het bestuursorgaan na vaststelling of ontvangst van het document twee weken de tijd
voor de nodige voorbereidingen voor openbaarmaking, zoals het anonimiseren, het verwijderen van andere
onderdelen waarop een uitzondering van toepassing is en/of het voeren van overleg met eventuele belangheb­
benden.72 Een belanghebbende is bijvoorbeeld degene op wie de informatie betrekking heeft, de geadres­
seerde van een beschikking of een partij bij een convenant.73
Voor aan aantal documenten geldt een afwijkende regeling (artikel 3.3, vijfde lid, Woo):
•
De ontwerpen en de bijbehorende adviesaanvragen bedoeld in artikel 3.3, eerste lid, onder c, Woo, als­
mede de daarop betrekking hebbende adviezen als bedoeld in artikel 3.3, tweede lid, onder e, sub 1, Woo,
worden door het bestuursorgaan dat het advies heeft gevraagd openbaar gemaakt uiterlijk gelijktijdig met
de indiening van het voorstel van wet bij de Staten-Generaal dan wel de bekendmaking van het algemeen
verbindend voorschrift of het besluit, indien het bestuursorgaan in zijn adviesaanvraag heeft gemotiveerd
dat eerdere openbaarmaking afbreuk zou doen aan een met de wet, het voorschrift of het besluit beoogde
doel (artikel 3.3, vijfde lid, aanhef en onder a, Woo). Hoofdregel is dus nog dat ook ontwerpen en daarop
betrekking hebbende adviesaanvragen uiterlijk na twee weken openbaar worden gemaakt. Artikel 3.3, vijfde
lid, onder a, Woo maakt dus een uitzondering mogelijk, maar dan moet wel al in de adviesaanvraag worden
toegelicht dat het ontwerp en de adviesaanvraag pas openbaar worden gemaakt indien er een definitief
wetsvoorstel is of, voor de gemeentelijke praktijk relevanter, indien het definitieve voorschrift of besluit
bekend wordt gemaakt.
•
Vergaderstukken worden gelijktijdig met verspreiding aan de raadsleden openbaar gemaakt (artikel 3.3,
vijfde lid, aanhef en onder c, Woo).
•
Agenda’s van collegevergaderingen worden uiterlijk bij aanvang van de vergadering openbaar gemaakt
(artikel 3.3, vijfde lid, aanhef en onder d, Woo).
•
Woo-verzoeken worden gelijktijdig met de beslissing op dat verzoek openbaar gemaakt (artikel 3.3, vijfde
lid, aanhef en onder e, Woo).
•
Onderzoeken worden uiterlijk binnen vier weken na ontvangst openbaar gemaakt (artikel 3.3, vijfde lid, aan­
hef en onder f, Woo). Deze langere termijn geeft het bestuursorgaan de mogelijkheid bij openbaarmaking
van het onderzoek ook inhoudelijk daarop te reageren.74
•
Herstelsancties die actief openbaar moeten worden gemaakt, moeten uiterlijk twee weken nadat de
beschikking onherroepelijk is geworden, openbaar worden gemaakt (artikel 3.3, vijfde lid, aanhef en onder
g, Woo). Door herstelsancties pas openbaar te maken nadat ze onherroepelijk zijn geworden, wordt voorko­
men dat herstelsancties die in bezwaar worden ingetrokken of in beroep worden vernietigd, raadpleegbaar
blijven.75
•
Voor ingekomen documenten als bedoeld in artikel 3.3, tweede lid, waarbij de verwachting bestaat dat
belanghebbenden bedenkingen hebben bij openbaarmaking wordt de termijn met twee weken verlengd
72	 Kamerstukken II  2013/14, 33 328, nr. 12, p. 18.
73	 Kamerstukken II  2013/14, 33 328, nr. 9, p. 74.
74	 Kamerstukken II  2019/20, 35 112, nr. 9, p. 27.
75	 Kamerstukken II  2019/20, 35 112, nr. 9, p. 40.

## Page 30

30
Vereniging van Nederlandse Gemeenten
(artikel 3.3, vijfde lid, aanhef en onder h, Woo). Achtergrond daarvan is dat bij ingekomen documenten het
bestuursorgaan geen tijd heeft gehad om voorbereidende werkzaamheden te verrichten. De verlenging van
de termijn met twee weken is bedoeld voor eventueel overleg met belanghebbenden.76 Bij beschikkingen
en andere documenten die de gemeente zelf opstelt, dient dit overleg plaats te vinden tijdens de voorbe­
reiding, dus voordat de beschikking definitief is vastgesteld.
•
Als een belanghebbende bedenkingen heeft bij openbaarmaking, maar het bestuursorgaan toch overgaat
tot openbaarmaking, dan moet het bestuursorgaan twee weken wachten met de feitelijke openbaarmaking
gerekend vanaf de mededeling die het bestuursorgaan daarover doet aan die belanghebbende (artikel 3.3,
vijfde lid, aanhef en onder i, Woo; zie daarover ook paragraaf 3.10 hierna). De belanghebbende heeft ver­
volgens twee weken de tijd om eventueel bezwaar te maken tegen de voorgenomen openbaarmaking. Het
bezwaar heeft geen opschortende werking. Om feitelijke openbaarmaking te voorkomen, zal de belang­
hebbende ook een voorlopige voorziening moeten vragen.77
Artikel 3.3   Actieve openbaarmaking van categorieën informatie
(…)
4.	 De openbaarmaking, bedoeld in het eerste en tweede lid, geschiedt zo spoedig mogelijk, doch
uiterlijk binnen twee weken na vaststelling of ontvangst van de informatie.
5.	 In afwijking van het vierde lid:
a.	 worden de ontwerpen en de bijbehorende adviesaanvragen, bedoeld in het eerste lid, onderdeel
c, alsmede de daarop betrekking hebbende adviezen, bedoeld in het tweede lid, onderdeel e,
onder 1 , door het bestuursorgaan dat het advies heeft gevraagd openbaar gemaakt uiterlijk
gelijktijdig met de indiening van het voorstel van wet bij de Staten-Generaal  dan wel de bekend­
making van het algemeen verbindend voorschrift of het besluit, indien het bestuursorgaan in zijn
adviesaanvraag heeft gemotiveerd dat eerdere openbaarmaking afbreuk zou doen aan een met
de wet, het voorschrift of het besluit beoogde doel;(…);
c. 	 worden vergaderstukken als bedoeld in het tweede lid, onderdelen b en c, openbaar gemaakt,
gelijktijdig met de verspreiding aan de deelnemers van de betreffende vergadering;
d. 	 worden agenda’s als bedoeld in het tweede lid, onderdeel d, openbaar gemaakt, uiterlijk bij aan­
vang van de betreffende vergadering;
e. 	 wordt de inhoud van een schriftelijk verzoek als bedoeld in het tweede lid, onderdeel i, openbaar
gemaakt met de beslissing op dat verzoek;
f.	  geschiedt de openbaarmaking van onderzoeken als bedoeld in het tweede lid, onderdeel j,
onder 1°, uiterlijk binnen vier weken na ontvangst van het onderzoek;
g.	  geschiedt de openbaarmaking van een beschikking houdende een herstelsanctie die niet in het
tweede lid, onderdeel k, onder 6, is uitgezonderd, uiterlijk twee weken nadat de beschikking
onherroepelijk is geworden;
h. 	 worden ingekomen documenten als bedoeld in het tweede lid, niet openbaar gemaakt dan
nadat belanghebbenden die naar verwachting bedenkingen zullen hebben tegen openbaarma­
king, in de gelegenheid zijn gesteld binnen twee weken hun zienswijze naar voren te brengen;
i. 	 worden documenten als bedoeld in het tweede lid, waarbij gedurende de voorbereiding ervan of
na toepassing van onderdeel h is gebleken dat een belanghebbende naar verwachting bezwaar
heeft tegen een voorgeschreven openbaarmaking, openbaar gemaakt na twee weken na vast­
stelling, onderscheidenlijk het verstrijken van de op grond van onderdeel h gestelde termijn om
een zienswijze naar voren te brengen.
(…)
76	 Kamerstukken II  2013/14, 33 328, nr. 12, p. 18.
77	 Kamerstukken I 2021/22, nr. 1, item, 11, p. 45 (Handelingen I)

## Page 31

31
Vereniging van Nederlandse Gemeenten
Aanbevelingen
•
Richt werkprocessen zo in dat voorafgaand aan de vaststelling van een document de werkzaamhe­
den die nodig zijn voor openbaarmaking al zoveel mogelijk worden verricht. Denk daarbij aan het
anonimiseren van documenten, het anderszins lakken van documenten in verband met de belangen
genoemd in de artikelen 5.1 en 5.2 Woo en overleg met belanghebbenden.78 Zie ook de bij para­
graaf 3.4 opgenomen aanbevelingen.
•
Meer specifiek kan een bestuursorgaan procedures rondom (het aanvragen van) beschikkingen zo
inrichten dat de aanvrager tijdig wordt geïnformeerd over de wijze waarop de beschikking na vast­
stelling daarvan openbaar wordt gemaakt. Daarbij kan dan ook worden geïnformeerd naar eventuele
bedenkingen bij die wijze van openbaarmaking aan de zijde van de aanvrager.79
3.8
Mededeling niet-openbaarmaking (artikel 3.3, achtste lid, Woo)
Bestuursorganen zijn niet verplicht de in artikel 3.3, tweede lid, Woo genoemde documenten zonder meer vol­
ledig openbaar te maken. Indien de in de artikelen 5.1 en 5.2 Woo genoemde belangen zich daartegen verzet­
ten, moet of kan openbaarmaking (al dan niet gedeeltelijk) achterwege blijven. In geval van (gedeeltelijke)
niet-openbaarmaking moet het bestuursorgaan daarvan mededeling doen, gelijktijdig met de openbaarma­
king of, in het geval van gehele niet-openbaarmaking, op het tijdstip waarop de openbaarmaking zou hebben
plaatsgevonden. Zo’n mededeling hoeft, zo menen wij, niet van een uitgebreide motivering te worden voor­
zien. Een verwijzing naar de relevante onderdelen van de artikelen 5.1 en 5.2 Woo zou moeten volstaan. Als een
derde toch meent dat de niet-openbaar gemaakte informatie openbaar moet worden, dan kan hij of zij een ver­
zoek doen als bedoeld in artikel 4.1 Woo en dan zal in een eventueel afwijzend besluit de weigering nader moe­
ten worden gemotiveerd. Denkbaar is ook dat bij bepaalde categorieën wordt volstaan met een generieke toe­
lichting om te voorkomen dat telkens opnieuw dezelfde mededeling wordt gedaan.
Artikel 3.3   Actieve openbaarmaking van categorieën informatie
(…)
8.	 Het bestuursorgaan doet mededeling van een gedeeltelijke niet-openbaarmaking gelijktijdig met
de openbaarmaking. Van een gehele niet-openbaarmaking doet het bestuursorgaan mededeling op
de wijze en het tijdstip waarop het niet-openbaar gemaakte stuk openbaar zou zijn gemaakt.
(…)
Aanbeveling
Regel in de werkprocessen dat bij iedere actieve openbaarmaking ingevolge artikel 3.3, tweede lid, Woo
mededeling wordt gedaan van een gehele of gedeeltelijke weigering, indien aan de orde.
3.9
Mededeling niet-openbaarmaking is niet appellabel
De naleving van de actieve openbaarmakingsplicht kan niet als zodanig bij de rechter worden afgedwongen.
Daarmee is het een inspanningsverplichting van het betreffende bestuursorgaan. Wanneer een burger toegang
wil tot informatie die al via actieve openbaarmaking toegankelijk had moeten zijn, moet de burger alsnog een
verzoek tot openbaarmaking indienen. Het is niet mogelijk bezwaar te maken of beroep in te stellen tegen het
niet actief openbaar maken van informatie.80
3.10	 Mededeling openbaarmaking is voor belanghebbenden appellabel (artikel 3.3, zevende lid jo.
vijfde lid, aanhef en onder i, Woo)
Een belanghebbende kan opkomen tegen het wél actief openbaar maken van informatie. Als een
78	 Idem.
79	 Kamerstukken II  2013/14, 33 328, nr. 12, p. 26.
80	 Kamerstukken II  2013/14, 33 328, nr. 9, p. 75; Kamerstukken II 2013/14, 33 328, nr. 12, p. 44 en Kamerstukken II 2019/20, 35 112, nr. 9, p. 21.

## Page 32

32
Vereniging van Nederlandse Gemeenten
belanghebbende naar verwachting bezwaar heeft tegen actieve openbaarmaking, moet het bestuursorgaan
twee weken wachten met het openbaar maken van de informatie, zodat de belanghebbende bij de bestuurs­
rechter een voorlopige voorziening kan vragen om de openbaarmaking te voorkomen. Het bestuursorgaan
moet daarvan mededeling doen aan die belanghebbende. Deze mededeling wordt gelijkgesteld met een
besluit.81
Artikel 3.3   Actieve openbaarmaking van categorieën informatie
(…)
5.	 In afwijking van het vierde lid:
(…)
i.
worden documenten als bedoeld in het tweede lid, waarbij gedurende de voorbereiding ervan of
na toepassing van onderdeel h is gebleken dat een belanghebbende naar verwachting bezwaar
heeft tegen een voorgeschreven openbaarmaking, openbaar gemaakt na twee weken na vast­
stelling, onderscheidenlijk het verstrijken van de op grond van  onderdeel h gestelde termijn om
een zienswijze naar voren te brengen.
(…)
7.	 Het bestuursorgaan deelt een belanghebbende mede dat toepassing wordt gegeven aan het vijfde
lid, onderdeel i, onder vermelding van het tijdstip van openbaarmaking en de openbaar te maken
documenten. De mededeling wordt gelijkgesteld met een besluit.
(…)
Zie voor het vragen van zienswijzen aan een belanghebbende die naar verwachting bedenkingen heeft tegen
openbaarmaking paragraaf 3.7 hierboven.
3.11	 Openbaarmaking van adviezen (artikel 3.3, zesde lid, Woo)
Artikel 3.3, zesde lid, Woo regelt wie adviezen en adviesaanvragen openbaar moeten maken. Een adviesaan­
vraag aan een adviescollege- of commissie moet door het bestuursorgaan dat het advies heeft aangevraagd
openbaar worden gemaakt (artikel 3.3, zesde lid, onder a, Woo). Adviezen van adviescolleges of -commissies
moeten in beginsel door die colleges of commissies zelf openbaar worden gemaakt, tenzij artikel 3.3, vijfde lid,
onder a of b, Woo van toepassing is (artikel 3.3, zesde lid, onder b, Woo). Adviezen van een andere externe par­
tij worden door het bestuursorgaan dat het advies heeft gevraagd, openbaar gemaakt (artikel 3.3, zesde lid,
onder c, Woo).
Artikel 3.3   Actieve openbaarmaking van categorieën informatie
(...)
6.	 De openbaarmaking, bedoeld in het tweede lid, onderdeel e, geschiedt:
a.	 voor een adviesaanvraag aan een adviescollege of -commissie door het bestuursorgaan dat het
advies heeft gevraagd;
b.	 voor een advies van een adviescollege of -commissie door dat adviescollege of die commissie,
behoudens de gevallen, bedoeld in het vijfde lid, onderdelen a en b;
c.	 voor een advies van een andere externe partij door het bestuursorgaan dat het advies heeft ont­
vangen.
(…)
3.12	 Overgangsrecht voor de actieve openbaarmakingsplicht en gefaseerde inwerkingtreding
(artikel 10.2, 10.2a en 10.3 Woo)
De verplichting tot actieve openbaarmaking is niet van toepassing op documenten die zijn vastgesteld of ont­
vangen voordat deze verplichting op een bestuursorgaan van toepassing is geworden (artikel 10.2a Woo).
Alleen nieuwe documenten vallen dus onder de actieve openbaarmakingsplicht.
81	 Kamerstukken II  2013/14, 33 328, nr. 9, p. 34.

## Page 33

33
Vereniging van Nederlandse Gemeenten
Daarnaast kan de Minister van BZK voor de inwerkingtreding van (onderdelen van) artikel 3.3 Woo een andere
inwerkingtredingsdatum vaststellen voor specifieke bestuursorganen, zodat die onderdelen pas in werking tre-
den zodra de betreffende bestuursorganen aan die verplichtingen kunnen voldoen (artikel 10.2, eerste lid,
Woo). De Minister kan ook een afwijkende openbaarmakingstermijn voorschrijven respectievelijk de verplichte
actieve openbaarmaking van beschikkingen voor aangewezen bestuursorganen faseren (artikel 10.2, tweede lid,
onder a en b, Woo).
Op grond van artikel 10.3, tweede lid, Woo treden de artikelen 3.3, eerste en tweede lid, in werking op een bij
koninklijk besluit te bepalen tijdstip, dat voor onderdelen daarvan verschillend kan worden vastgesteld. Dit wil
zeggen dat verschillende onderdelen (informatiecategorieën) in werking kunnen treden op het tijdstip dat de
betrokken bestuursorganen aan hun verplichtingen kunnen voldoen. Hierover zal nog het nodige bestuurlijke
overleg moeten plaatsvinden.82
Artikel 10.2    Overgangsbepaling actieve openbaarmaking
1.	 Bij tijdelijke regeling van Onze Minister wordt bepaald welke onderdelen van artikel 3.3, eerste en
tweede lid, niet van toepassing zijn op in die regeling aangewezen bestuursorganen voor een in die
regeling bepaalde periode.
2.	 Bij tijdelijke regeling van Onze Minister kan worden bepaald dat:
a.	 voor in die regeling aangewezen bestuursorganen voor een in die  regeling bepaalde periode in
afwijking van artikel 3.3, vierde of vijfde lid, bij in die regeling aangewezen onderdelen van artikel
3.3, eerste en tweede lid, een andere periode geldt waarbinnen de openbaarmaking plaats vindt, of
b.	 voor in die regeling aangewezen bestuursorganen voor een in die  regeling bepaalde periode
het in die regeling aangewezen type beschikkingen als bedoeld in artikel 3.3, tweede lid, onder­
deel k, de verplichting tot openbaarmaking reeds geldt of nog niet van toepassing is.
Artikel 10.2a    Overgangsrecht bestaande documenten
De in artikel 3.3, eerste en tweede lid, opgenomen verplichting tot openbaarmaking geldt niet voor
documenten die zijn vastgesteld of ontvangen voordat deze verplichting voor het bestuursorgaan waar-
bij de documenten berusten, in werking is getreden.
Artikel 10.3   Inwerkingtreding
(..)
2. 	 Artikel 3.3, eerste en tweede lid, treedt in werking op een bij koninklijk besluit te bepalen tijdstip, dat
voor onderdelen daarvan verschillend kan worden vastgesteld.
3.13	 Actieve openbaarmaking bij een zwaarwegend algemeen belang (artikel 3.4 Woo)
Een bestuursorgaan kan in bijzondere omstandigheden – ‘noodgevallen, zoals rampen, crises en levensbedrei­
gende situaties’83- informatie uit eigen beweging openbaar maken, ondanks dat normaliter de uitzonderingen
van de artikelen 5.1 en 5.2 Woo daaraan in de weg zouden staan. Er moet daarvoor sprake zijn van een zwaar­
wegend ander belang, zoals de openbare veiligheid of volksgezondheid, het milieu of de bescherming van de
democratische rechtsorde.84
Artikel 3.4   Openbaarheid bij zwaarwegend algemeen belang
In afwijking van de artikelen 5.1 en 5.2 kan een bestuursorgaan informatie uit eigen beweging openbaar
maken, wanneer een ander zwaarwegend algemeen belang, daaronder begrepen het belang van open­
bare veiligheid, de volksgezondheid of het milieu of de bescherming van de democratische rechtsorde,
dat in een concreet geval vergt.
82	 Kamerstukken I 2020/21, 33 328, nr. S, p. 11.
83	 Bijlage bij Kamerstukken II 2013/14, 33 328, nr. 9, p. 34 en Kamerstukken I 2021/22, nr. 1, item 11, p.45.
84	 Kamerstukken II  2013/14, 33 328, nr. 9, p. 75.

## Page 34

34
Vereniging van Nederlandse Gemeenten
3.14	 Aandacht voor de uitvoering van de Woo in begroting en jaarverslag (artikel 3.5 Woo)
Verder is nieuw dat een bestuursorgaan jaarlijks in de begroting aandacht moet besteden aan beleidsvoorne­
mens inzake de uitvoering van de Woo en in de jaarlijkse verantwoording verslag moet doen van de uitvoering
van de Woo in relatie tot die beleidsvoornemens. Deze bepaling is bedoeld om de naleving van de Woo, waar­
onder de bepalingen over actieve openbaarmaking, te stimuleren.
Artikel 3.5   Openbaarheidsparagraaf
Een bestuursorgaan besteedt in de jaarlijkse begroting dan wel de jaarlijkse begroting van het openbaar
lichaam of de rechtspersoon waarvan het bestuursorgaan deel uit maakt, aandacht aan de beleidsvoor­
nemens inzake de uitvoering van deze wet en doet in de jaarlijkse verantwoording verslag van de uitvoe­
ring ervan, mede in relatie tot de beleidsvoornemens.
Aanbeveling
Zorg dat in de begrotingscyclus en in de verantwoordingscyclus aandacht is voor beleidsvoornemens
respectievelijk verantwoording met betrekking tot de uitvoering van de Woo. Daarbij kan bijvoorbeeld
worden gedacht aan kwantitatieve informatie over de toepassing van de artikelen 3.1 en 3.3 Woo. Om
hoeveel documenten gaat het? Ook kan worden gedacht aan meer kwalitatieve informatie, zoals de type
documenten en de onderwerpen die daarin aan bod komen. Ook over de toepassing van artikel 3.3a
Woo zal moeten worden gerapporteerd.
3.15	 Concluderend stappenplan
Beleid
• Ontwikkel beleid voor het – in aanvulling op de verplichtingen die al uit artikel 3.3. Woo volgen – actief openbaar maken
documenten (optioneel).
• Besluit in hoeverre van de geboden mogelijkheid om overzichten te publiceren (artikel 3.3a) gebruik zal worden gemaakt en geef
daar uitvoering aan.
(Voorbereiding
van) de
beoordeling
• Houd er bij het opstellen van documenten die onder de reikwijdte van artikel 3.3, tweede lid, Woo vallen waar mogelijk rekening
mee dat deze documenten openbaar worden. Bijvoorbeeld bij het opstellen van adviezen, jaarplannen, jaarverslagen en bij
oordelen in klachtprocedures.
• Richt werkprocessen in om documenten te ontdoen van persoonsgegevens en/of andere informatie die ingevolge artikel 5.1 of 5.2
Woo niet voor openbaarmaking in aanmerking komt. Bijvoorbeeld voor ingekomen stukken, vergaderstukken en beschikkingen.
• Regel in die werkprocessen dat aanvragers voorafgaand aan het ontvangen van een beschikking worden geïnformeerd over de
wijze waarop een beschikking openbaar wordt gemaakt en informeer naar eventuele bedenkingen.
Publicatie
Beslis of ook gebruik zal worden gemaakt van PLOOI als informatie op grond van artikel 3.1 Woo actief openbaar wordt gemaakt.
Verantwoording
Zorg dat in de begrotingscyclus en in de verantwoordingscyclus aandacht is voor beleidsvoornemens respectievelijk verantwoording
met betrekking tot de uitvoering van de Woo.

## Page 35

35
Vereniging van Nederlandse Gemeenten
4	 Passieve openbaarmaking
85	  Kamerstukken II 2011/12, 33 328, nr. 3, p. 68.
86	  ABRvS 29 april 2008, ECLI:NL:RVS:2008:BD0772.
4.1
Inleiding
Het vierde hoofdstuk van de Woo bevat regels over passieve openbaarmaking, dat wil zeggen het op verzoek
openbaar maken van documenten. Ten opzichte van de Wob verandert er niet heel veel. Uitgangspunt blijft dat
eenieder een verzoek om openbaarmaking kan indienen en dat het verzoek moet worden ingewilligd met
inachtneming van de uitzonderingen van de Woo. De belangrijkste wijzigingen zien op de wijze van indiening
van een verzoek, de termijnen bij precisering van een te algemeen verzoek en de beslistermijn. Voorts bevat de
Woo een antimisbruikbepaling en wordt in de Woo voorgeschreven dat bestuursorganen een contactpersoon
moeten aanwijzen voor, kort gezegd, vragen over de beschikbare informatie.
4.2
Indienen van een verzoek (artikel 4.1, tweede lid, Woo)
De Wet modernisering elektronisch bestuurlijk verkeer geeft de burger het recht digitaal met de overheid te
communiceren. In lijn daarmee regelt de Woo uitdrukkelijk dat een verzoek elektronisch kan worden ingediend.
Het bestuursorgaan bepaalt de wijze van elektronische indiening, bijvoorbeeld via een webformulier of een
specifiek e-mailadres.
Artikel 4.1   Verzoek
1. 	 Eenieder kan een verzoek om publieke informatie richten tot een bestuursorgaan of een onder ver­
antwoordelijkheid van een bestuursorgaan werkzame instelling, dienst of bedrijf. In het laatste geval
beslist het verantwoordelijke bestuursorgaan op het verzoek.
2. 	 Een verzoek kan mondeling of schriftelijk worden ingediend en kan elektronisch worden verzonden
op de door het bestuursorgaan aangegeven wijze.
3. 	 De verzoeker behoeft bij zijn verzoek geen belang te stellen.
4. 	 De verzoeker vermeldt bij zijn verzoek de aangelegenheid of het daarop betrekking hebbende docu­
ment, waarover hij informatie wenst te ontvangen.
5. 	 Indien een verzoek te algemeen geformuleerd is, verzoekt het bestuursorgaan binnen twee weken
na ontvangst van het verzoek de verzoeker om het verzoek te preciseren en is het de verzoeker daar­
bij behulpzaam.
6. 	 Het bestuursorgaan kan besluiten een verzoek niet te behandelen, indien de verzoeker niet mee­
werkt aan een verzoek tot precisering als bedoeld het vijfde lid. In afwijking van artikel 4:5, vierde lid,
van de Algemene wet bestuursrecht wordt het besluit om het verzoek niet te behandelen aan de ver­
zoeker bekendgemaakt binnen twee weken nadat het verzoek is gepreciseerd of nadat de daarvoor
gestelde termijn ongebruikt is verstreken.
7. 	 Een verzoek om informatie wordt ingewilligd met inachtneming van het bepaalde in hoofdstuk 5.
Verdieping
Een verzoek dat niet via de aangewezen wijze elektronisch wordt ingediend, komt niet voor behandeling
in aanmerking (artikel 2:15 Awb).85 Als het bestuursorgaan om die reden een verzoek buiten behandeling
wil stellen, moet het bestuursorgaan de verzoeker wel eerst een herstelmogelijkheid bieden om het ver­
zoek alsnog op een juiste wijze in te dienen (artikel 4:5, eerste lid, aanhef en onder b, Awb). Het
bestuursorgaan kan een verkeerd ingediend verzoek ook gewoon behandelen. Aandachtspunt daarbij is
dat daarmee een zogenoemde bestendige praktijk kan ontstaan waarbij verzoeken meermaals via de
betreffende elektronische weg zijn ingediend en hierop is besloten. In dat geval mogen verzoekers
ervan uitgaan dat deze andere elektronische weg (ook) openstaat voor verzoeken en zal het bestuursor­
gaan via die weg ingekomen verzoeken steeds in behandeling moeten nemen.86

## Page 36

36
Vereniging van Nederlandse Gemeenten
Aanbevelingen
•
Wijs op de gemeentelijke website een mogelijkheid aan voor het elektronisch indienen van verzoe­
ken. Neem daarbij ook een link op naar het betreffende webformulier of e-mailadres.
•
Zorg dat de elektronische postbus waar verzoeken binnenkomen in ieder geval dagelijks wordt
geraadpleegd door een voldoende deskundige medewerker. Het is immers van belang dat een
Woo-verzoek als zodanig wordt herkend. Op deze manier kan worden gewaarborgd dat verzoeken
tijdig in behandeling worden genomen.
•
Zorg dat medewerkers van de gemeente op de hoogte zijn van (1) de aangewezen wijze om elektro­
nisch verzoeken in te dienen en (2) de contactgegevens van degenen binnen de gemeente die ver­
antwoordelijk zijn voor het bieden van een herstelmogelijkheid bij het onjuist indienen van een ver­
zoek. Als er dan een verzoek wordt ingediend op een andere elektronische wijze dan de aangewezen
wijze, bijvoorbeeld via het algemene e-mailadres van de gemeente, dan kan de medewerker die dat
verzoek ontvangt het verzoek doorsturen naar degene binnen de gemeente die de verzoeker even­
tueel in de gelegenheid kan stellen het verzoek alsnog op een juiste wijze in te dienen.
•
Er kan ook voor worden gekozen om verzoeken in behandeling te nemen die via een andere elektro­
nische wijze zijn ingediend dan de aangewezen wijze. Zodra er een vaste praktijk ontstaat om derge­
lijke verzoeken in behandeling te nemen, moet er rekening mee worden gehouden dat ook latere
verzoeken die op die andere wijze worden ingediend in behandeling moeten worden genomen.
4.3
Borgen behoud documenten (artikel 4.1a Woo)
Nieuw is ook dat de Woo uitdrukkelijk bepaalt dat het bestuursorgaan het behoud van de documenten waarop
een door hem ontvangen verzoek betrekking heeft, moet waarborgen. Dat is vastgelegd in artikel 4.1a Woo.
Deze verplichting bestaat onder de Wob ook al. In de wetgeschiedenis is daarom ook uitdrukkelijk opgemerkt
dat het codificatie van bestaande rechtspraak betreft.87 Daarbij wordt verwezen naar een uitspraak van de Afde­
ling bestuursrechtspraak van 14 december 2005.88
Artikel 4.1a   Borgen behoud documenten
Het bestuursorgaan waarborgt het behoud van de documenten waarop een door hem ontvangen ver­
zoek betrekking heeft.
In de wetsgeschiedenis wordt er voorts op gewezen dat uit artikel 4.1a Woo geen bewaarplicht volgt voor alle
bij een bestuursorgaan berustende documenten, zoals ook de Wob en de Archiefwet 1995 een dergelijke ver­
plichting niet kennen.89 Daarvoor wordt opnieuw gewezen op de uitspraak van 14 december 2005, waarin de
Afdeling bestuursrechtspraak aangaf dat “met in de dagelijkse bestuurspraktijk opkomende stukken en bestan­
den op een zodanige wijze (...) worden omgegaan, dat geen afbreuk wordt gedaan aan de aanspraken op
openbaarheid van documenten die aan de Wob kunnen worden ontleend”. Volgens de Afdeling bestuursrecht­
spraak neemt dat “niet weg dat het in die dagelijkse praktijk niet wel mogelijk is dat altijd alle elektronische
berichten, kladjes en notities bewaard blijven. Deze gaan soms (na verloop van tijd) verloren of worden niet
bewaard omdat er – uit het oogpunt van deugdelijke en overzichtelijke dossiervorming – een zekere schifting
plaatsvindt.”
Uit artikel 4.1a Woo volgt tevens dat tijdens de behandeling van een verzoek ten aanzien van gevraagde docu­
menten de vernietiging op basis van een selectielijst in de zin van de Archiefwet 1995 moet worden aangehou­
den totdat op het verzoek onherroepelijk is beslist. De vernietiging moet dus zo nodig worden uitgesteld.90
87	 Kamerstukken II 2019/20, 35 112, nr. 9, p. 43.
88	 ABRvS 14 december 2005, ECLI:NL:RVS:2005:AU7942.
89	 Kamerstukken II 2019/20, 35 112, nr. 9, p. 43.
90	 Idem.

## Page 37

37
Vereniging van Nederlandse Gemeenten
4.4
Preciseren van een verzoek (artikel 4.1, vijfde en zesde lid, Woo)
Net als onder de Wob moet het bestuursorgaan de verzoeker vragen zijn verzoek te preciseren als dat te alge­
meen is geformuleerd. Nieuw is dat een bestuursorgaan dat binnen twee weken na ontvangst van het verzoek
moet doen.
Als een verzoeker niet meewerkt aan precisering, kan het bestuursorgaan besluiten het verzoek niet te behan­
delen. Voorheen moest dat besluit binnen vier weken worden genomen, gerekend vanaf de reactie van de ver­
zoeker op het preciseringsverzoek of nadat de daarvoor gestelde termijn ongebruikt was verstreken (conform
artikel 4:5, vierde lid, Awb). Onder de Woo verandert die termijn van vier weken in twee weken.91
Artikel 4.1   Verzoek
1. 	 Eenieder kan een verzoek om publieke informatie richten tot een bestuursorgaan of een onder ver­
antwoordelijkheid van een bestuursorgaan werkzame instelling, dienst of bedrijf. In het laatste geval
beslist het verantwoordelijke bestuursorgaan op het verzoek.
2. 	 Een verzoek kan mondeling of schriftelijk worden ingediend en kan elektronisch worden verzonden
op de door het bestuursorgaan aangegeven wijze.
3. 	 De verzoeker behoeft bij zijn verzoek geen belang te stellen.
4. 	 De verzoeker vermeldt bij zijn verzoek de aangelegenheid of het daarop betrekking hebbende docu­
ment, waarover hij informatie wenst te ontvangen.
5. 	 Indien een verzoek te algemeen geformuleerd is, verzoekt het bestuursorgaan binnen twee weken
na ontvangst van het verzoek de verzoeker om het verzoek te preciseren en is het de verzoeker daar­
bij behulpzaam.
6. 	 Het bestuursorgaan kan besluiten een verzoek niet te behandelen, indien de verzoeker niet mee­
werkt aan een verzoek tot precisering als bedoeld het vijfde lid. In afwijking van artikel 4:5, vierde lid,
van de Algemene wet bestuursrecht wordt het besluit om het verzoek niet te behandelen aan de ver­
zoeker bekendgemaakt binnen twee weken nadat het verzoek is gepreciseerd of nadat de daarvoor
gestelde termijn ongebruikt is verstreken.
7. 	 Een verzoek om informatie wordt ingewilligd met inachtneming van het bepaalde in hoofdstuk 5.
4.5
Doorverwijzen en informatie vorderen (artikel 4.2 Woo)
Net als in de Wob regelt de Woo dat een bestuursorgaan een verzoek om informatie moet doorsturen als de
informatie niet bij hem, maar bij dat andere bestuursorgaan berust (artikel 4.2, eerste lid, Woo). Nieuw is de
bepaling die een bestuursorgaan verplicht informatie bij derden te vorderen als blijkt dat informatie niet meer
bij hem berust, maar nog wel bij hem behoort te berusten.
Artikel 4.2   Doorverwijzen
1. 	 Voor zover het verzoek betrekking heeft op informatie die berust bij een ander bestuursorgaan dan
dat waarbij het verzoek is ingediend, wordt de verzoeker zo nodig naar dat bestuursorgaan verwe­
zen. Is het verzoek schriftelijk gedaan, dan wordt het voor zover betrekking hebbend op informatie
die bij een ander bestuursorgaan berust, onverwijld doorgezonden aan dat bestuursorgaan, onder
mededeling van de doorzending aan de verzoeker.
2. 	 Indien het verzoek betrekking heeft op informatie die op grond van enig wettelijk voorschrift bij het
bestuursorgaan had behoren te berusten, vordert het bestuursorgaan de gevraagde informatie van
degene die over de informatie beschikt. Degene die over de gevraagde informatie beschikt, ver­
strekt deze per omgaande aan het bestuursorgaan.
Diegene die over de informatie beschikt, is verplicht de informatie per omgaande aan het bestuursorgaan te
verstrekken (artikel 4.2 lid 2 Woo). Het verstrekken van de informatie kan zo nodig met een last onder dwang­
som worden afgedwongen (artikel 8.5 lid 2 Woo).
91	 Kamerstukken II 2013/14, 33 328, nr. 9, p. 76-77.

## Page 38

38
Vereniging van Nederlandse Gemeenten
4.6
Omvangrijk verzoek: overleg met verzoeker (artikel 4.2a Woo)
Hoewel voldoende gespecificeerd, kan een verzoek om informatie zodanig omvangrijk zijn dat niet binnen de
termijn van artikel 4.4, eerste lid, Woo kan worden beslist. Voor die gevallen schrijft de Woo voor dat het
bestuursorgaan met de verzoeker in overleg treedt en afspraken maakt over de prioritering van de afhandeling
van het verzoek. De gevraagde documenten worden zo veel mogelijk in de door de verzoeker gewenste volg­
orde verstrekt.
Artikel 4.2a   Overleg tussen bestuursorgaan en verzoeker
Indien een voldoende gespecificeerd verzoek zodanig omvangrijk is dat niet binnen de termijn van arti­
kel 4.4, eerste lid, kan worden beslist, treedt het bestuursorgaan voor het einde van die termijn in over­
leg met de verzoeker over de prioritering van de afhandeling van het verzoek. Het bestuursorgaan ver­
strekt de gevraagde documenten zo veel mogelijk in de door de verzoeker gewenste volgorde.
Bij sommige verzoeken gaat het in potentie om het inventariseren, beoordelen en verstrekken van duizenden
documenten. Het is dan voor zowel de verzoeker als voor het bestuursorgaan aantrekkelijk om afspraken te
maken over een snelle verstrekking van bijvoorbeeld de vijftig of honderd meest interessante documenten. De
gedachte van de wetgever is dat de reikwijdte van het informatieverzoek op deze manier beter kan worden
afgebakend en bij de verzoeker begrip kan worden gekweekt voor een eventuele langere behandelduur bij
omvangrijke verzoeken. In een deel van de gevallen zal het verzoek met die eerste, snellere verstrekking zelfs
afdoende beantwoord zijn. De levering van een eerste tranche aan documenten binnen de wettelijke termijn
doet overigens niet af aan het recht van een verzoeker om ook de resterende informatie te verkrijgen die onder
de reikwijdte van het verzoek valt.
Het overleg over het prioriteren van de afhandeling moet worden onderscheiden van de hulp bij het specifice­
ren van een verzoek (artikel 4.1, vijfde lid, Woo). Een niet gespecificeerd verzoek hoeft niet te worden behan­
deld, ook niet door het verstrekken van een eerste tranche van stukken.92
4.7
Beslistermijn (artikel 4.4, eerste en tweede lid, Woo)
De beslistermijn blijft vier weken, maar kan nog slechts met twee weken worden verdaagd indien de omvang of
de gecompliceerdheid een verdaging rechtvaardigt. Het bestuursorgaan moet voor het verstrijken van de eer­
ste termijn de verzoeker schriftelijk op de hoogte stellen van de verdaging. Deze schriftelijke mededeling moet
worden gemotiveerd.
Artikel 4.4   Termijn
1. 	 Het bestuursorgaan beslist op het verzoek om informatie zo spoedig mogelijk, doch uiterlijk binnen
vier weken gerekend vanaf de dag na die waarop het verzoek is ontvangen.
2. 	 Het bestuursorgaan kan de beslissing voor ten hoogste twee weken verdagen, indien de omvang of
de gecompliceerdheid van de informatie een verlenging rechtvaardigt. Van de verdaging wordt voor
de afloop van de eerste termijn schriftelijk gemotiveerd mededeling gedaan aan de verzoeker.
3. 	 Onverminderd artikel 4:15 van de Algemene wet bestuursrecht wordt de termijn voor het geven van
een beschikking opgeschort gerekend vanaf de dag na die waarop het bestuursorgaan de verzoeker
meedeelt dat toepassing is gegeven aan artikel 4:8 van de Algemene wet bestuursrecht, tot en met
de dag waarop door de belanghebbende of belanghebbenden een zienswijze naar voren is
gebracht of de daarvoor gestelde termijn ongebruikt is verstreken.
4. 	 Indien de opschorting, bedoeld in het derde lid, eindigt, doet het bestuursorgaan daarvan zo spoe­
dig mogelijk mededeling aan de verzoeker, onder vermelding van de termijn binnen welke de
beschikking alsnog moet worden gegeven.
5. 	 Indien het bestuursorgaan heeft besloten informatie te verstrekken, wordt de informatie verstrekt
tegelijk met de bekendmaking van het besluit, tenzij naar verwachting een belanghebbende
bezwaar daartegen heeft, in welk geval de informatie wordt verstrekt twee weken nadat de beslissing
92	 Kamerstukken II 2020/21, 35 112, nr. 20.

## Page 39

39
Vereniging van Nederlandse Gemeenten
is bekendgemaakt. Indien wordt verzocht om een voorlopige voorziening als bedoeld in artikel 8:81
van de Algemene wet bestuursrecht, wordt de openbaarmaking opgeschort totdat de voorzienin­
genrechter uitspraak heeft gedaan of het verzoek is ingetrokken.
6. 	 Indien het bestuursorgaan heeft besloten informatie te verstrekken die rechtstreeks betrekking heeft
op een derde of die van een derde afkomstig is, maakt het bestuursorgaan dit besluit gelijktijdig
bekend aan deze derde.
In aanvulling op artikel 4.4 en artikel 4.2a Woo blijft gelden dat bij zeer omvangrijke verzoeken van de verzoeker
wordt verwacht dat hij meewerkt aan opschorting van de beslistermijn (artikel 8.3 en 8.4 Woo; zie nu artikel 15a
en 15b Wob).93
In de Wob is nu bepaald dat de beslistermijn twee weken is als het bestuursorgaan voornemens is milieu-infor­
matie te verstrekken (artikel 6, zesde lid, aanhef en onder a, Wob). Ook is in de Wob bepaald dat de opschor­
tingsmogelijkheid voor het vragen van zienswijzen aan belanghebbenden niet van toepassing is op milieu-infor­
matie (artikel 6, zesde lid, aanhef en onder c, Wob). Beide bepalingen komen niet terug in de Woo. Dit betekent
dat voor de behandeling van verzoeken over milieu-informatie dezelfde termijnen gelden als voor ‘gewone’
verzoeken.
4.8
Antimisbruikbepaling (artikel 4.6 Woo)
In de Woo is een antimisbruikbepaling opgenomen. Indien de verzoeker kennelijk (ook) een ander doel heeft
dan het verkrijgen van publieke informatie of indien het verzoek evident geen bestuurlijke aangelegenheid
betreft, kan het bestuursorgaan besluiten het verzoek niet te behandelen. Dit besluit moet binnen twee weken
na ontvangst van het verzoek worden genomen of onverwijld nadat is gebleken dat de verzoeker kennelijk een
ander doel heeft. Een verzoek kan dus ook buiten behandeling worden gesteld als bijvoorbeeld tijdens de
behandeling van een omvangrijk verzoek blijkt dat de verzoeker een ander doel heeft dan het verkrijgen van
informatie.94
Artikel 4.6   Antimisbruikbepaling
Indien de verzoeker kennelijk een ander doel heeft dan het verkrijgen van publieke informatie of indien
het verzoek evident geen bestuurlijke aangelegenheid betreft, kan het bestuursorgaan binnen twee
weken na ontvangst van het verzoek, dan wel onverwijld nadat is gebleken dat de verzoeker kennelijk een
ander doel heeft dan het verkrijgen van publieke informatie, besluiten het verzoek niet te behandelen.
Uit vaste rechtspraak van de Afdeling bestuursrechtspraak volgt dat voor het aannemen van misbruik zwaar­
wichtige gronden zijn vereist. Die zijn onder meer aanwezig indien rechten of bevoegdheden, zoals het recht
om te verzoeken om openbaarmaking van informatie, zodanig evident worden aangewend zonder redelijk doel
of voor een ander doel dan waartoe zij zijn gegeven, dat het aanwenden daarvan blijk geeft van kwade trouw.
Het doel van een verzoek om documenten kan daarom relevant zijn om te beoordelen of misbruik van recht
heeft plaatsgevonden. In de rechtspraak van de Afdeling bestuursrechtspraak zijn verschillende voorbeelden te
vinden van verzoeken die misbruik van de Wob betreffen omdat ze kennelijk zijn ingediend voor een ander doel
dan het verkrijgen van documenten. Het gaat dan bijvoorbeeld om verzoeken die zijn gericht op financieel
gewin (het innen van dwangsommen en/of proceskostenvergoedingen95) of om verzoeken die zijn ingediend uit
rancune jegens een bestuursorgaan en/of om een bestuursorgaan te frustreren.96 Ook andere voorbeelden van
misbruik zijn denkbaar, zoals verzoeken die tot doel hebben de Archiefwet te doorkruisen97 of verzoeken die
voortkomen uit een obsessief streven naar openbaarheid.98
93	 Kamerstukken II 2015/16, 33 328, nr. 20, p. 8.
94	 Kamerstukken II 2013/14, 33 328, nr. 9, p. 79-80.
95	 Zie bijvoorbeeld ABRvS 8 juli 2016, ECLI:NL:RVS:2016:1587.
96	 Kamerstukken II 2011/12, 33 328, nr. 3, p. 70. Zie bijvoorbeeld ABRvS 5 oktober 2016, ECLI:NL:RVS:2016:2640; ABRvS 13 juli 2016, ECLI:N­
L:RVS:2016:1987; en ABRvS 21 maart 2018, ECLI:NL:RVS:2018:974.
97	 Zie ABRvS 13 september 2017, ECLI:NL:RVS:2017:2478; en ABRvS 19 september 2018, ECLI:NL:RVS:2018:3045.
98	 Kamerstukken II 2011/12, 33 328, nr. 3, p. 35, waarin wordt verwezen naar een brief van de Minister van BZK van 31 mei 2011 over omvang­
rijke en oneigenlijke verzoeken (Kamerstukken II 2010/11, 32 802, nr. 1).

## Page 40

40
Vereniging van Nederlandse Gemeenten
De wetsgeschiedenis bij artikel 4.6 Woo is summier. Er kan uit worden afgeleid dat de bepaling beoogt een
voorziening te treffen voor verzoeken waarvoor het recht op informatie apert niet is bedoeld. Als voorbeeld, in
de memorie van toelichting van 13 maart 2014, wordt slechts genoemd een verzoek om informatie over de kleur
van het meubilair in de afgelopen vijf jaar of verzoeken van vergelijkbare aard.99 Daarna is nauwelijks aandacht
meer besteed aan misbruik. Daarom kan er voorzichtig van worden uitgegaan dat de wetgever zich kan vinden
in de wijze waarop thans door de uitvoering en de rechtspraak met het thema misbruik wordt omgegaan. De
hiervoor genoemde rechtspraak van de Afdeling bestuursrechtspraak kan daarom als leidraad blijven dienen bij
de toepassing van artikel 4.6 Woo.
4.9
Contactpersonen (artikel 4.7 Woo)
Bestuursorganen dienen een of meer contactpersonen aan te wijzen voor de beantwoording van vragen over
de beschikbaarheid van publieke informatie.
Artikel 4.7   Contactpersoon
Ter beantwoording van vragen over de beschikbaarheid van publieke informatie wijst het bestuursor­
gaan een of meer contactpersonen aan.
De verplichting een contactpersoon aan te stellen is opgenomen ter vervanging van de aanvankelijke verplich-
ting in het wetsvoorstel om een register bij te houden van de informatie waarover een bestuursorgaan beschikt.
Een van de functies van dat register zou zijn dat eenieder gemakkelijk zou kunnen nagaan of een bestuurs-
orgaan beschikt over bepaalde informatie. Daarvoor komt nu de contactpersoon in de plaats, die vragen moet
beantwoorden over de informatie waarover een bestuursorgaan beschikt.
Gedurende de behandeling van de Woo is aan de functie van de contactpersoon een zwaarder gewicht toege­
kend. In de (gewijzigde) memorie van toelichting werd er nog van uitgegaan dat de functie van contactpersoon
geen fulltime functie is. De rol zou op verschillende plaatsen in de organisatie kunnen worden belegd, bijvoor­
beeld bij een of meerdere medewerkers van de afdeling die ook verantwoordelijk is of zijn voor de beantwoor­
ding van burgerbrieven, e-mails of telefoontjes. Leidt de beantwoording van de vraag tot een verzoek om een
groot aantal documenten, dan kan, zo staat in de memorie van toelichting, worden opgeschaald naar de proce­
dure voor het afhandelen van een Woo-verzoek. Er hoeft dus niet eerst een Woo-verzoek100 te worden gedaan
voordat contact met de contactpersoon kan worden gelegd.101 Laagdrempeligheid en klantvriendelijkheid
moeten voorop staan.
Tijdens de behandeling in de Eerste Kamer werd de rol van de contactpersoon zwaarder aangezet. Het moeten
mensen zijn die ten dienste staan van de burger en die gespecialiseerd raken in het uitvoeren van de Woo en in
het in gesprek gaan met burgers, journalisten en wetenschappers om na te gaan welke informatie zij precies
vragen en zoeken.102 De contactpersoon krijgt volgens de Minister van BZK in de Eerste Kamer eigenlijk twee
functies: de contactpersoon moet heel goed op de hoogte zijn van de informatie die een organisatie in beheer
heeft en is daarnaast belast met actieve voorlichtingsfunctie. Verzoekers moeten door de contactpersoon wor­
den geholpen bij wat zij precies zoeken en bij het scherp krijgen van het informatieverzoek. Ook moet de con­
tactpersoon ervoor zorgen dat contact wordt gelegd met de mensen die daadwerkelijk toegang tot de
gevraagde informatie hebben en die de informatie kunnen verschaffen.103 Hoewel dit aanvankelijk de wetgever
niet voor ogen stond, lijkt het erop dat de functie van contactpersoon wel degelijk een fulltime functie zal zijn,
zeker in de wat grotere gemeenten.
99	 Kamerstukken II 2013/14, 33 328, nr. 9, p. 79.
100	 Kamerstukken II 2019/20, 35 112, nr. 9, p. 44.
101	 Kamerstukken I 2021/22, nr. 1, item, 11, p. 42 (Handelingen I).
102	 Kamerstukken I 2021/22, nr. 1, item, 11, p. 31 (Handelingen I).
103	 Kamerstukken I 2021/22, nr. 1, item, 11, p. 51 (Handelingen I).

## Page 41

41
Vereniging van Nederlandse Gemeenten
Aanbevelingen
•
Beslis wie de contactpersoon of –personen wordt/worden.
•
Zorg dat de contactgegevens van de contactpersoon of -personen kenbaar worden gemaakt, via
(onder meer) de gemeentelijke website en aan de balie.

## Page 42

42
Vereniging van Nederlandse Gemeenten
5	 Uitzonderingen
104	 Dat zijn artikel 5.1, eerste lid, onder d en e Woo. Artikel 5.1, eerste lid, onder d beschermt de bijzondere persoonsgegevens en is daarom
niet echt nieuw. Wel sluit de formulering nu aan bij de Uitvoeringswet Algemene verordening gegevensbescherming. Op grond van artikel
5.1, eerste lid, onder e worden niet openbaar de nummers die ter identificatie van een persoon bij wet zijn voorgeschreven.
105	 Kamerstukken II 2013/14, 33 328, nr. 13, p. 20.
106	 Kamerstukken II 2020/21, 35 112, nr. 26.
5.1
Inleiding
In hoofdstuk 5 van de Woo staan de uitzonderingen op het uitgangspunt dat informatie openbaar is. De syste­
matiek van de uitzonderingen in de Woo komt grotendeels overeen met de systematiek in de Wob. Zo staan in
het eerste lid van artikel 5.1 Woo de absolute uitzonderingsgronden en in het tweede lid de relatieve uitzonde­
ringsgronden. De Woo introduceert twee nieuwe absolute uitzonderingsgronden104 en een nieuwe, relatieve
uitzonderingsgrond voor het goed functioneren van de Staat, andere publiekrechtelijke lichamen of bestuursor­
ganen. Er is een striktere omschrijving van de uitzondering voor onevenredige benadeling. De uitzonderings­
gronden voor milieu-informatie worden veralgemeniseerd. De grootste verandering ziet op persoonlijke
beleidsopvattingen in documenten ten behoeve van formele bestuurlijke besluitvorming; die moeten voortaan
in beginsel in niet tot personen herleidbare vorm openbaar worden gemaakt.
In hoofdstuk 5 van de Woo is daarnaast de mogelijkheid opgenomen om informatie aan een of enkele perso­
nen te verstrekken in plaats van openbaar te maken voor eenieder. Verstrekking aan een of enkele personen is
aan de orde als de informatie betrekking heeft op de verzoeker (artikel 5.5 Woo), als er klemmende redenen zijn
om de verzoeker de gevraagde informatie niet te onthouden (artikel 5.6 Woo) of als het gaat om toegang tot
informatie ten behoeve van onderzoek (artikel 5.7 Woo). Deze modaliteit is nieuw ten opzichte van de Wob die
niet voorziet in de mogelijkheid om de kring te beperken van personen aan wie de informatie beschikbaar
wordt gesteld. Aan de verstrekking aan een of enkele personen kunnen voorwaarden worden verbonden. Over­
treding van deze voorwaarden wordt strafbaar gesteld (artikel 8.1, eerste lid, Woo).
5.2
De bescherming van andere dan in het eerste lid, onderdeel c, genoemde concurrentiegevoelige
bedrijfs- en fabricagegegevens (artikel 5.1, tweede lid, aanhef en onder f, Woo)
Artikel 10, eerste lid, onder c, Wob bepaalt dat informatieverstrekking achterwege blijft als het gaat om bedrijfs-
of fabricagegegevens die door natuurlijke personen of rechtspersonen vertrouwelijk aan de overheid zijn mee­
gedeeld. Van meet af aan was het de bedoeling van deze absolute weigeringsgrond een relatieve uitzonde­
ringsgrond te maken en zouden zowel de vertrouwelijk aan de overheid meegedeelde bedrijfs- en
fabricagegegevens als “andere concurrentiegevoelige bedrijfs- en fabricagegegevens” een relatieve bescher­
ming toekomen.105 Op de valreep, via een amendement, is er door de Tweede Kamer voor gekozen om de
absolute bescherming van door natuurlijke personen of rechtspersonen vertrouwelijk aan de overheid  meege­
deelde bedrijfs- en fabricagegegevens te handhaven.106 Alleen de overige bedrijfs- en fabricagegegevens val­
len nu nog onder een nieuwe relatieve uitzonderingsgrond.
Artikel 5.1   Uitzonderingen
(…)
2. 	 Het openbaar maken van informatie blijft eveneens achterwege voor zover het belang daarvan niet
opweegt tegen de volgende belangen:
(…)
f. 	 De bescherming van andere dan in het eerste lid, onderdeel c, genoemde concurrentiegevoelige
bedrijfs- en fabricagegegevens ;
(…)

## Page 43

43
Vereniging van Nederlandse Gemeenten
Bedrijfs- en fabricagegegevens die vertrouwelijk aan de overheid zijn meegedeeld en tevens milieu-informatie
zijn, genieten net als nu onder de Wob alleen een relatieve bescherming (artikel 5.1, zesde lid, Woo).
5.3
De bescherming van het milieu waarop informatie betrekking heeft (artikel 5.1, tweede lid, aanhef
en onder g, Woo)
Informatie komt niet voor openbaarmaking in aanmerking als het belang daarvan niet opweegt tegen de
bescherming van het milieu waarop deze informatie betrekking heeft. In de Wob gold deze uitzonderingsgrond
alleen voor milieu-informatie. In de Woo is deze uitzonderingsgrond verplaatst naar de lijst met algemene uit­
zonderingsgronden en dus van toepassing op de openbaarmaking van alle soorten informatie.
Artikel 5.1   Uitzonderingen
(…)
2. 	 Het openbaar maken van informatie blijft eveneens achterwege voor zover het belang daarvan niet
opweegt tegen de volgende belangen:
(…)
g. 	 de bescherming van het milieu waarop deze informatie betrekking heeft;
(…)
Deze uitzonderingsgrond is bijvoorbeeld van toepassing op informatie over voortplantingsgebieden en habitat
van zeldzame soorten.107
Ondanks dat deze uitzonderingsgrond in de Woo niet meer is toegespitst op milieu-informatie (zoals in de
Wob; artikel 10, zevende lid, aanhef en onder a, Wob), zal deze naar wij verwachten alsnog alleen voor milieu-in­
formatie gelden. Uit de bewoordingen van de bepaling volgt immers dat het steeds gaat om informatie die
betrekking heeft op het milieu.
5.4
De beveiliging van personen en bedrijven en het voorkomen van sabotage (artikel 5.1, tweede lid,
aanhef en onder h, Woo)
Informatie komt niet voor openbaarmaking in aanmerking indien het belang daarvan niet opweegt tegen de
beveiliging van personen en bedrijven en het voorkomen van sabotage. Deze uitzonderingsgrond gold voor
wat betreft de beveiliging van bedrijven en het voorkomen van sabotage in de Wob al voor milieu-informatie.
Daaraan is in de Woo de beveiliging van personen toegevoegd. Ook is de uitzondering niet meer beperkt tot
milieu-informatie.
Artikel 5.1   Uitzonderingen
(…)
2. 	 Het openbaar maken van informatie blijft eveneens achterwege voor zover het belang daarvan niet
opweegt tegen de volgende belangen:
(…)
h. 	 de beveiliging van personen en bedrijven en het voorkomen van sabotage;
(…)
De uitzonderingsgrond is van toepassing bij een verzoek om informatie “waarvan het bekend worden extra risi­
co’s met zich brengt”.108 Waar kan men aan denken?
Voor wat betreft de beveiliging van personen kan het zowel gaan om individuele personen als om groepen per­
sonen. In het eerste geval gaat het om een persoon ten aanzien van wie een specifiek veiligheidsrisico is onder­
kend en voor wie veiligheidsmaatregelen zijn getroffen die in de meeste gevallen niet openbaar kunnen
107	 Kamerstukken II 2013/14, 33 328, nr. 9, p. 49.
108	 Kamerstukken II 2013/14, 33 328, nr. 9, p. 49.

## Page 44

44
Vereniging van Nederlandse Gemeenten
worden gemaakt. Gedacht kan worden aan beveiligingsmaatregelen voor een bedreigde burgemeester. In het
tweede geval kan het gaan om groepen personen in bijvoorbeeld een openbaar gebouw of een openbare
ruimte, waarbij het veiligheidsrisico juist door grote aantallen aanwezigen wordt gevormd.109
5.5
Het goed functioneren van de Staat, andere publiekrechtelijke lichamen of bestuursorganen (arti­
kel 5.1, tweede lid, aanhef en onder i, Woo)
Het goed functioneren van de Staat, andere publiekrechtelijke lichamen of bestuursorganen betreft een nieuwe
uitzonderingsgrond. Eerder werd informatie die het goed functioneren van deze rechtspersonen zou kunnen
schaden niet openbaar gemaakt op grond van artikel 10, tweede lid, aanhef en onder g, Wob (het voorkomen
van onevenredige benadeling). De rechtspraak daarover wordt met deze nieuwe uitzonderingsgrond gecodifi­
ceerd.110
Artikel 5.1   Uitzonderingen
(…)
2. 	 Het openbaar maken van informatie blijft eveneens achterwege voor zover het belang daarvan niet
opweegt tegen de volgende belangen:
(…)
i. 	 het goed functioneren van de Staat, andere publiekrechtelijke lichamen of bestuursorganen.
(…)
Deze uitzonderingsgrond kan van toepassing zijn op informatie die betrekking heeft op door een bestuursor­
gaan gevoerd beraad, maar die niet onder de bescherming valt van de uitzonderingsgrond voor persoonlijke
beleidsopvattingen bestemd voor intern beraad (artikel 5.2 Woo). Dat is bijvoorbeeld het geval als de informa­
tie meer feitelijk van aard is, zoals prognoses of beleidsalternatieven, maar openbaarmaking desalniettemin
dusdanig schadelijk kan zijn voor het goed functioneren van de overheid dat het belang van vertrouwelijkheid
moet prevaleren boven het belang bij openbaarmaking. Een ander voorbeeld is informatie die bestemd is voor
beraad waarbij derden betrokken zijn (geweest) met een eigen belang, bijvoorbeeld als de overheid betrokken
is bij het oplossen van een probleem en in dat kader in overleg treedt met derden die niet tot de kring van de
overheid behoren. Ook in dat geval is artikel 5.2 Woo niet van toepassing, maar kan bescherming van de infor­
matie wenselijk zijn. Het bestuursorgaan zal moeten aantonen dat bij openbaarmaking van de informatie over
het beraad het goed functioneren van de overheid in het gedrang komt.111 De belangenafweging moet ‘ex
nunc’ worden gemaakt, dat wil zeggen op het moment van besluitvorming. Tijdsverloop kan dus van invloed
zijn op de uitkomst van de belangenafweging. In een crisisachtige situatie kan bijvoorbeeld eerder aanleiding
zijn de openbaarmaking van documenten te weigeren, terwijl als de kwestie in een wat rustiger vaarwater is
gekomen meer informatie openbaar kan worden gemaakt.112
Voorts kan deze uitzonderingsgrond van toepassing zijn op gespreksverslagen met betrekking tot binnen of
door de overheid uitgevoerde onderzoeken, zoals disciplinaire onderzoeken of onderzoeken naar een
bepaalde gebeurtenis. Als dergelijke gespreksverslagen openbaar worden gemaakt, kan dat tot gevolg heb­
ben dat betrokkenen in de toekomst terughoudender worden met het afleggen van verklaringen bij vergelijk­
bare onderzoeken. Dat zal ten koste gaan van die onderzoeken en daarmee van het goed functioneren van de
overheid.113 Tijdsverloop zal bij gespreksverslagen geen of in elk geval veel minder een rol spelen.

De uitzonderingsgrond kan niet worden ingeroepen ter verbloeming van misstanden of uit angst voor een ver­
lies van vertrouwen in het bestuursorgaan.114
109	 Idem.
110	 Zie bijvoorbeeld ABRvS 28 februari 2018, ECLI:NL:RVS:2018:666; ABRvS 25 oktober 2017, ECLI:NL:RVS:2017:2883 en ABRvS 27 september
2017, ECLI:NL:RVS:2017:2605.
111	 Kamerstukken II 2019/20, 35 112, nr. 9, p. 46-50.
112	 Idem.
113	 Idem.
114	 Kamerstukken II 2019/20, 35 112, nr. 9, p. 49.

## Page 45

45
Vereniging van Nederlandse Gemeenten
5.6
Onevenredige benadeling (artikel 5.1, vijfde lid, Woo)
Openbaarmaking van informatie kan achterwege blijven indien openbaarmaking tot onevenredige benadeling
leidt. Deze uitzonderingsgrond kan alleen worden ingeroepen in “uitzonderlijke gevallen” en er moeten andere
belangen aan de orde zijn dan de belangen die worden beschermd door de uitzonderingsgronden van artikel
5.1, eerste en tweede lid, Woo.
Artikel 5.1   Uitzonderingen
(…)
5. 	 In uitzonderlijke gevallen kan openbaarmaking van andere informatie dan milieu-informatie voorts
achterwege blijven indien openbaarmaking onevenredige benadeling toebrengt aan een ander
belang dan genoemd in het eerste of tweede lid en het algemeen belang van openbaarheid niet
tegen deze benadeling opweegt. Het bestuursorgaan baseert een beslissing tot achterwege laten
van de openbaarmaking van enige informatie op deze grond ten aanzien van dezelfde informatie
niet tevens op een van de in het eerste of tweede lid genoemde gronden.
(…)
Uit de toelichting volgt dat het niet meer de bedoeling is dat deze uitzonderingsgrond als restgrond wordt
gebruikt.115 Met andere woorden: de uitzonderingsgrond voor onevenredige benadeling kan niet subsidiair
worden aangevoerd bij een afwijzing op basis van een van de uitzonderingsgronden van artikel 5.1, eerste of
tweede lid, Woo. Dat betekent dat een bestuursorgaan bijvoorbeeld niet én een beroep kan doen op de uit­
zondering voor bedrijfs- en fabricagegegevens én op het voorkomen van onevenredige benadeling voor dat­
zelfde bedrijf. Indien het beroep op een uitzonderingsgrond van artikel 5.1, eerste of tweede lid, Woo door de
rechter wordt afgewezen, kan de rechter het bestuursorgaan nog wel door middel van een bestuurlijke lus in
staat stellen om een nieuwe afwijzing te baseren op artikel 5.1, vijfde lid, Woo.116
Daarnaast kan de uitzonderingsgrond alleen in uitzonderlijke gevallen worden ingeroepen. Daarmee wordt de
motiveringsplicht ten aanzien van deze uitzonderingsgrond verzwaard.117 Een bestuursorgaan zal bij een beroep
op de onevenredige benadeling steeds moeten toelichten waarom sprake is van een uitzonderlijk geval dat een
beroep op deze uitzondering rechtvaardigt. De uitzonderingsgrond kan niet worden ingeroepen als sprake is
van milieu-informatie.
5.7
Uitzonderingen van artikel 5.1 Woo niet van toepassing op emissiegegevens (artikel 5.1, zevende
lid, Woo)
De openbaarmaking van emissiegegevens kan niet worden geweigerd met een beroep op de uitzonderingen
van artikel 5.1, eerste en tweede lid, Woo.
Artikel 5.1   Uitzonderingen
1. 	 Het openbaar maken van informatie ingevolge deze wet blijft achterwege voor zover dit:
a. 	 de eenheid van de Kroon in gevaar zou kunnen brengen;
b. 	 de veiligheid van de Staat zou kunnen schaden;
c. 	 persoonsgegevens betreft als bedoeld in paragraaf 3.1 onderscheidenlijk paragraaf 3.2 van de
Uitvoeringswet Algemene verordening gegevensbescherming, tenzij de betrokkene uitdrukkelijk
toestemming heeft gegeven voor de openbaarmaking van deze persoonsgegevens of deze per­
soonsgegevens kennelijk door de betrokkene openbaar zijn gemaakt;
2. 	 Het openbaar maken van informatie blijft eveneens achterwege voor zover het belang daarvan niet
opweegt tegen de volgende belangen:
a. 	 de betrekkingen van Nederland met andere landen en staten en met internationale organisaties;
b. 	 de economische of financiële belangen van de Staat, andere publiekrechtelijke lichamen of
115	 Kamerstukken II 2013/14, 33 328, nr. 9, p. 42.
116	 Kamerstukken II 2013/14, 33 328, nr. 9, p. 80-81.
117	 Kamerstukken II 2013/14, 33 328, nr. 12, p. 30.

## Page 46

46
Vereniging van Nederlandse Gemeenten
bestuursorganen, in geval van milieu-informatie slechts voor zover de informatie betrekking heeft
op handelingen met een vertrouwelijk karakter;
c. 	 de opsporing en vervolging van strafbare feiten;
d. 	 de inspectie, controle en toezicht door bestuursorganen;
e. 	 de eerbiediging van de persoonlijke levenssfeer;
f. 	 bedrijfs- en fabricagegegevens die door natuurlijke personen of rechtspersonen vertrouwelijk
aan de overheid zijn meegedeeld, alsmede andere concurrentiegevoelige bedrijfs- en fabricage­
gegevens;
g. 	 de bescherming van het milieu waarop deze informatie betrekking heeft;
h. 	 de beveiliging van personen en bedrijven en het voorkomen van sabotage;
i. 	 het goed functioneren van de Staat, andere publiekrechtelijke lichamen of bestuursorganen.
(…)
7. 	 Het eerste en tweede lid zijn niet van toepassing op milieu-informatie die betrekking heeft op emis­
sies in het milieu.
De uitsluiting van de uitzonderingen voor emissiegegevens gaat verder dan de bepalingen omtrent emissiege­
gevens in de Wob. Onder de Wob gold voor emissiegegevens slechts dat enkele absolute en relatieve uitzon­
deringsgronden niet van toepassing zijn en dat bij de overige uitzonderingsgronden het bestuursorgaan er
rekening mee moest houden dat de informatie betrekking heeft op emissiegegevens.
Van openbaarmaking van emissiegegevens mag wel worden afgezien als het gaat om persoonlijke beleidsop­
vattingen bestemd voor intern beraad. Net als onder de Wob is deze uitzonderingsgrond relatief gemaakt voor
milieu-informatie, waaronder emissiegegevens (zie artikel 5.2, vierde lid, Woo en paragraaf 5.9 hierna).
5.8
Motiveringsplicht (artikel 5.1, derde lid, Woo en artikel 5.3 Woo)
In artikel 5.1, derde lid, Woo wordt voorgeschreven dat bij de afwijzing van een verzoek in verband met een
relatieve uitzonderingsgrond, het besluit hiervoor een uitdrukkelijke motivering moet bevatten. De bepaling is
via een amendement in de Woo opgenomen. Uit de toelichting bij het amendement kan worden afgeleid dat
met een ‘uitdrukkelijke’ motivering niet meer wordt bedoeld dan dat als een beroep op artikel 5.1, tweede lid,
Woo wordt gedaan, dit wel wordt gemotiveerd. Een verzwaarde motiveringsplicht ten opzichte van de Wob lijkt
te niet worden beoogd.118
Voorts is in artikel 5.3 Woo bepaald dat indien een afwijzing betrekking heeft op een verzoek om informatie die
ouder dan vijf jaar is, een verzwaarde motiveringsplicht geldt ten aanzien van de relatieve uitzonderingsronden
(artikel 5.1, tweede en vijfde lid, Woo) en de uitzondering voor persoonlijke beleidsopvattingen bestemd voor
intern beraad (artikel 5.2 Woo). In dat geval moet het bestuursorgaan uitdrukkelijk motiveren waarom het
belang van de betreffende uitzondering(en), ondanks het tijdsverloop, zwaarder weegt (wegen) dan het alge­
meen belang van openbaarheid. Het opnemen van het woord ‘ondanks’ duidt er daarbij op dat het enkele
tijdsverloop van vijf jaar in uitgangspunt voldoende reden vormt om de informatie openbaar te maken. Voor de
absolute uitzonderingen van artikel 5.1, eerste lid, Woo geldt de verzwaarde motiveringsplicht voor oudere
informatie niet.

Artikel 5.1   Uitzonderingen
(…)
2. 	 Het openbaar maken van informatie blijft eveneens achterwege voor zover het belang daarvan niet
opweegt tegen de volgende belangen:
a. 	 de betrekkingen van Nederland met andere landen en staten en met internationale organisaties;
b. 	 de economische of financiële belangen van de Staat, andere publiekrechtelijke lichamen of
bestuursorganen, in geval van milieu-informatie slechts voor zover de informatie betrekking heeft
op handelingen met een vertrouwelijk karakter;
c. 	 de opsporing en vervolging van strafbare feiten;
118	 Kamerstukken II 2015/16, 33 328, nr. 22.

## Page 47

47
Vereniging van Nederlandse Gemeenten
d. 	 de inspectie, controle en toezicht door bestuursorganen;
e. 	 de eerbiediging van de persoonlijke levenssfeer, tenzij de betrokken persoon instemt met open­
baarmaking;
f. 	 bedrijfs- en fabricagegegevens die door natuurlijke personen of rechtspersonen vertrouwelijk
aan de overheid zijn meegedeeld, alsmede andere concurrentiegevoelige bedrijfs- en fabricage­
gegevens;
g. 	 de bescherming van het milieu waarop deze informatie betrekking heeft;
h. 	 de beveiliging van personen en bedrijven en het voorkomen van sabotage;
i. 	 het goed functioneren van de Staat, andere publiekrechtelijke lichamen of bestuursorganen.
3. 	 Indien een verzoek tot openbaarmaking op een van de in het tweede lid genoemde gronden wordt
afgewezen, bevat het besluit hiervoor een uitdrukkelijke motivering.
(…)
Artikel 5.3    Informatie ouder dan vijf jaar
Bij een verzoek om informatie die ouder is dan vijf jaar motiveert het bestuursorgaan bij een weigering
van die informatie waarom de in de artikelen 5.1, tweede en vijfde lid, en 5.2 bedoelde belangen
ondanks het tijdsverloop zwaarder wegen dan het algemeen belang van openbaarheid.
Het uitgangspunt is dat de uitzonderingen van artikel 5.1, tweede en vijfde lid, Woo en artikel 5.2 Woo na vijf
jaar niet meer van toepassing zijn, tenzij het bestuursorgaan kan motiveren dat dit in het voorliggende geval
anders is.119 Dit betekent niet dat informatie ouder dan vijf jaar automatisch openbaar moet worden gemaakt
als daartoe een verzoek wordt ingediend. Als de uitzonderingsgronden daartoe aanleiding geven, kan een ver­
zoek om dergelijke informatie alsnog worden afgewezen.120
5.9
Persoonlijke beleidsopvattingen bestemd voor intern beraad (artikel 5.2 Woo)
In de Woo blijft het uitgangspunt dat geen informatie wordt verstrekt over persoonlijke beleidsopvattingen
opgenomen in documenten opgesteld ten behoeve van intern beraad. Intern beraad is in de Woo niet gedefi­
nieerd, maar betekent hetzelfde als in artikel 1, onderdeel c, Wob, te weten: het beraad over een bestuurlijke
aangelegenheid binnen een bestuursorgaan, dan wel binnen een kring van bestuursorganen in het kader van
de gezamenlijke verantwoordelijkheid voor een bestuurlijke aangelegenheid.121 In de Woo wordt preciezer
gedefinieerd wat wel en wat niet onder het begrip “persoonlijke beleidsopvattingen” kan worden verstaan.
Persoonlijke beleidsopvattingen zijn wel: ambtelijke adviezen, visies, standpunten en overwegingen ten
behoeve van intern beraad. En niet: feiten, prognoses, beleidsalternatieven, de gevolgen van een bepaald
beleidsalternatief of andere onderdelen met een overwegend objectief karakter.
Artikel 5.2   Persoonlijke beleidsopvattingen
1.	 In geval van een verzoek om informatie uit documenten, opgesteld ten behoeve van intern beraad,
wordt geen informatie verstrekt over daarin opgenomen persoonlijke beleidsopvattingen. Onder
persoonlijke beleidsopvattingen worden verstaan ambtelijke adviezen, visies, standpunten en over­
wegingen ten behoeve van intern beraad, niet zijnde feiten, prognoses, beleidsalternatieven, de
gevolgen van een bepaald beleidsalternatief of andere onderdelen met een overwegend objectief
karakter
(…)
4. 	 In afwijking van het eerste lid wordt bij milieu-informatie het belang van de bescherming van de per­
soonlijke beleidsopvattingen afgewogen tegen het belang van openbaarmaking. Informatie over
persoonlijke beleidsopvattingen kan worden verstrekt in niet tot personen herleidbare vorm. Indien
degene die deze opvattingen heeft geuit of zich erachter heeft gesteld, daarmee heeft ingestemd,
kan de informatie in tot personen herleidbare vorm worden verstrekt.
119	 Kamerstukken II 2013/14, 33 328, nr. 9, p. 81.
120	 Kamerstukken II 2019/20, 35 112, nr. 9, p. 50.
121	 Kamerstukken II 2013/14, 33 328, nr. 9, p. 49 en Kamerstukken II 2020/21, 33 328, nr. Q, p. 10-11.

## Page 48

48
Vereniging van Nederlandse Gemeenten
De verduidelijking heeft tot doel de (meer) feitelijke informatie – zoals feiten, risico’s en varianten – te onder-
scheiden van persoonlijke beleidsopvattingen.122 Het betreft bovendien een aanscherping die onterechte aan­
merking als persoonlijke beleidsopvatting moet tegengaan.123 Beleidsalternatieven vallen niet onder persoon­
lijke beleidsopvattingen als het gaat om objectieve effecten of gevolgen van een beleidsalternatief. De weging
van beleidsalternatieven wordt wel als persoonlijke beleidsopvatting gezien en hoeft dus niet openbaar te wor­
den gemaakt.124 Als het gaat om milieu-informatie moet het belang van de bescherming van de persoonlijke
beleidsopvattingen worden afgewogen tegen het belang van openbaarmaking (artikel 5.2, vierde lid, Woo). De
bescherming van de persoonlijke beleidsopvattingen dient volgens de initiatiefnemers ter bescherming van de
ambtenaar, niet tot bescherming van het bestuursorgaan dat al dan niet van de persoonlijke beleidsopvatting
gebruik maakt.125 Het gaat ook niet om de bescherming van de bestuurders, maar om de bescherming van de
ambtenaren.126
Artikel 5.2, tweede lid, Woo biedt, net als artikel 11, tweede lid, Wob nu doet, een grondslag om persoonlijke
beleidsopvattingen in niet tot personen herleidbare vorm openbaar te maken of, indien degene die deze
opvattingen heeft geuit of zich erachter heeft gesteld, daarmee heeft ingestemd, in wel tot personen herleid­
bare vorm. Bestuursorganen kunnen dat doen ‘met het oog op een goede en democratische bestuursvoering’.
Met de term bestuursvoering wordt gedoeld op het ‘bestuur’ als te onderscheiden wetgeving en rechtspraak.
Het gaat om datgene wat bestuursorganen zoal doen.127
Artikel 5.2   Persoonlijke beleidsopvattingen
(…)
2. 	 Het bestuursorgaan kan over persoonlijke beleidsopvattingen met het oog op een goede en demo­
cratische bestuursvoering informatie verstrekken in niet tot personen herleidbare vorm. Indien
degene die deze opvattingen heeft geuit of zich erachter heeft gesteld, daarmee heeft ingestemd,
kan de informatie in tot personen herleidbare vorm worden verstrekt
(…).
De initiatiefnemers van de Woo gaan ervan uit dat bestuursorganen vaker persoonlijke beleidsopvattingen
openbaar zullen maken dan onder de Wob. Zij wijzen op een uitspraak van de Afdeling bestuursrechtspraak van
24 februari 2021 (ECLI:NL:RVS:2021:399) waarin een door de Staatssecretaris van Infrastructuur en Waterstaat
genomen besluit onder meer geen stand hield omdat onvoldoende was gemotiveerd waarom geen toepassing
was gegeven aan artikel 11, tweede lid, Wob, mede gegeven de ouderdom van de betrokken documenten. Vol­
gens de initiatiefnemers zou deze uitspraak ook onder Wob voor bestuursorganen al leidend moeten zijn.
Aanbeveling
In beleid zou  kunnen worden vastgelegd in welke gevallen gebruik zal worden gemaakt van de moge­
lijkheid om persoonlijke beleidsopvattingen in niet tot personen herleidbare vorm openbaar te maken
of, indien degene die deze opvattingen heeft geuit of zich erachter heeft gesteld, daarmee heeft inge­
stemd, in wel tot personen herleidbare vorm.
Op het uitgangspunt dat geen informatie wordt verstrekt over persoonlijke beleidsopvattingen opgenomen in
documenten opgesteld ten behoeve van intern beraad, wordt een belangrijke uitzondering gemaakt. Via een
amendement is in de Woo opgenomen dat persoonlijke beleidsopvattingen opgenomen in documenten opge­
steld ten behoeve van formele bestuurlijke besluitvorming door, onder meer, het college van burgemeester en
wethouders, een burgmeester of een wethouder in niet tot personen herleidbare vorm openbaar moeten wor­
den gemaakt, tenzij het kunnen voeren van intern beraad onevenredig wordt geschaad.128
122	 Kamerstukken II 2013/14, 33 328, nr. 9, p. 51.
123	 Kamerstukken I 2020/21, 33 328, nr. Q, p. 11.
124	 Kamerstukken II 2015/16, 33 328, nr. 20, p. 5.
125	 Kamerstukken I 2020/2, 33 328, nr. Q, p. 19.
126	 Kamerstukken I 2021/22, nr. 1, item, 11, p. 37 (Handelingen I).
127	 Kamerstukken I 2020/21, 33 328, nr. Q, p. 12.
128	 Kamerstukken II 2020/21, 35 112, nr. 27.

## Page 49

49
Vereniging van Nederlandse Gemeenten
5.2   Persoonlijke beleidsopvattingen
(…)
3. 	 Onverminderd het eerste en tweede lid wordt uit documenten opgesteld ten behoeve van formele
bestuurlijke besluitvorming door een minister, een commissaris van de Koning, Gedeputeerde Sta­
ten, een gedeputeerde, het college van burgemeester en wethouders, een burgemeester en een
wethouder, informatie verstrekt over persoonlijke beleidsopvattingen in niet tot personen herleid­
bare vorm, tenzij het kunnen voeren van intern beraad onevenredig wordt geschaad.
Het begrip formele bestuurlijke besluitvorming heeft, zo zegt de toelichting op het amendement, betrekking
op alle besluiten die de betrokken bestuursorganen nemen die verband houden met hun publieke taak, zowel
in de beleidsvoorbereiding, beleidsbepaling, beleidsuitvoering als de evaluatie van beleid. De term duidt der­
halve niet op het besluitbegrip uit artikel 1:3 Awb. Dat verklaart ook de toepasselijkheid van de bepaling op
onder andere een wethouder, aangezien dit geen bestuursorganen zijn die uit eigen naam Awb-besluiten
nemen.129 Van een formeel bestuurlijk besluit is volgens de initiatiefnemers sprake als een aan in artikel 5.2,
derde lid, Wob genoemd bestuursorgaan of ambtsdrager beslist op een voorgelegde keuze die verband houdt
met de publieke taak van de ambtsdrager of het college.130 Het gaat dus als het ware om de documenten ‘in de
tas van de bestuurders’ op het moment dat een ‘besluit’ moet worden genomen. Aangenomen wordt dat ook
de in mandaat namens genoemde bestuursorganen genomen besluiten onder artikel 5.2, derde lid, Woo val­
len.131
Persoonlijke beleidsopvattingen in documenten opgesteld voor formele bestuurlijke beleidsvorming zullen
voortaan in beginsel openbaar moeten worden gemaakt. Er kan van worden afgezien als het kunnen voeren van
intern beraad onevenredig wordt geschaad. De ‘tenzij-bepaling’ is toegevoegd op voorspraak van de Minister
van BZK.132 Zij heeft gewezen op een aantal situaties waarin voorrang moet worden verleend aan de bescher-
ming van het interne beraad: als de eenheid van het kabinetsbeleid in het geding is, als belangen van derden
een rol spelen (de minister noemt als voorbeeld: een ambtelijke waardering van een onderhandelingssituatie
met lokale partners) of als een ambtenaar persoonlijk kan worden beschadigd door openbaarmaking. Er is,
kortom, ruimte om in bepaalde omstandigheden van openbaarmaking van persoonlijke beleidsopvattingen af
te zien. Bovendien is van belang dat artikel 5.2, derde lid, Woo de uitzonderingen van artikel 5.1 Woo onverlet
laat. Dit betekent dat in voorkomend geval van openbaarmaking van persoonlijke beleidsopvattingen kan wor­
den afgezien vanwege een van de in artikel 5.1 Woo genoemde belangen. Van openbaarmaking wordt dan niet
afgezien, omdat sprake is van persoonlijke beleidsopvattingen, maar omdat aan openbaarmaking van persoon­
lijke beleidsopvattingen een van de in artikel 5.1, eerste lid, Woo genoemde absolute uitzonderingsgronden in
de weg staat of omdat door openbaarmaking van persoonlijke beleidsopvattingen een van de in artikel 5.1,
tweede lid, Woo genoemde belangen te zeer zou worden geschaad.
Aanbevelingen
•
Houd bij het opstellen van documenten die aan het college, de burgemeester of een wethouder
worden voorgelegd ter voorbereiding van een te nemen besluit er rekening mee dat de daarin
opgenomen persoonlijke beleidsopvattingen voortaan in beginsel openbaar zullen worden
gemaakt.
•
Dat betekent uitdrukkelijk niet dat bepaalde onderwerpen of gevoeligheden uit de weg moeten
worden gegaan of niet langer op schrift zouden moeten worden gesteld. Het gaat er slechts om dat
in eventueel gehanteerde formats en in de formulering er rekening mee kan worden gehouden.
5.10	 Formatie (artikel 5.4 Woo)
Artikel 5.4 Woo regelt dat gedurende de formatie de informatie die berust bij de formateur of de informateur,
dan wel informatie die door een bestuursorgaan aan de formateur of de informateur is gezonden, gedurende
129	 Kamerstukken I 2020/2021 33 328, nr. Q, p. 13.
130	 Kamerstukken I 2020/21, 33 328, nr. Q, p. 13.
131	 Kamerstukken I 2020/21, 33 328, nr. Q, p. 13 en 14.
132	 Kamerstukken II 2020/21, 35 112, nr. 25.

## Page 50

50
Vereniging van Nederlandse Gemeenten
de formatie niet openbaar is. De ratio hierachter is dat vertrouwelijke onderhandelingen moeten worden
beschermd.133 Zodra de formatie is afgerond, vallen de ten behoeve van de formatie opgestelde documenten,
voor zover ze onder het bestuursorgaan berusten, weer ‘gewoon’ onder de Woo en zal met toepassing van de
artikelen 5.1 en 5.2 Woo moeten worden beoordeeld in hoeverre de documenten openbaar kunnen worden
gemaakt. Voorstelbaar is dat vanwege de noodzaak om ook in de toekomst vertrouwelijke onderhandelingen te
kunnen voeren op grond van artikel 5.1, tweede lid, onder i, Woo de openbaarmaking van bepaalde documen­
ten wordt geweigerd.134
5.11	 Ondersteuning gemeenteraadsleden door de griffie (artikel 5.4a, eerste lid, Woo)
Artikel 5.4a, eerste lid, Woo bevat nog een expliciete uitzondering voor informatie betreffende de ondersteu­
ning van individuele leden van de gemeenteraad door ambtenaren werkzaam bij de griffie. Die informatie is
niet openbaar.
Artikel 5.4a   Ondersteuning Kamerleden, statenleden en raadsleden
1. 	 In afwijking van de artikelen 5.1 en 5.2 is niet openbaar de informatie betreffende de ondersteuning
van individuele leden van de Eerste Kamer of de Tweede Kamer der Staten-Generaal, provinciale sta­
ten of de gemeenteraad door ambtenaren werkzaam bij de Eerste Kamer of de Tweede Kamer, de
griffie van provinciale staten of de griffie van de gemeenteraad.
2. 	 In afwijking van artikel 5.2, eerste lid, wordt met betrekking tot informatie die aan individuele Kamer­
leden wordt verstrekt onder persoonlijke beleidsopvattingen verstaan ambtelijke adviezen, visies,
standpunten en overwegingen ten behoeve van intern beraad.
Een voorbeeld daarvan is de bijstand van de griffie bij het opstellen van initiatiefwetsvoorstellen, amendemen­
ten en procedurele adviezen.135
De in artikel 5.4a, tweede lid, Woo opgenomen uitzondering als gevolg waarvan informatie die aan Kamerleden
wordt verstrekt niet openbaar wordt gemaakt, ongeacht de inhoud ervan, geldt niet voor gemeenteraadsleden.
De indieners van het amendement waarmee deze bepaling aan artikel 5.4a Woo is toegevoegd, hebben niet
toegelicht waarom voor gemeenteraadsleden geen uitzondering is gemaakt.136
5.12	 Informatie die de verzoeker betreft (artikel 5.5 Woo)
Verzoeken om verstrekking van op de verzoeker betrekking hebbende informatie neergelegd in documenten,
die niet op grond van de artikelen 5.1 of 5.2 Woo openbaar kan worden gemaakt, moeten worden behandeld
overeenkomstig artikel 5.5 Woo. De gevraagde informatie wordt aan de verzoeker verstrekt, tenzij een van de
uitzonderingsgronden genoemd in de artikelen 5.1 en 5.2 Woo daaraan in de weg staat. Op grond van artikel
5.5, tweede lid, Woo kan een echtgenoot, geregistreerd partner, ouder of kind van een overledene om verstrek­
king van informatie over die overledene verzoeken. Aan de verstrekking van informatie op grond van artikel 5.5
Woo kunnen voorwaarden worden verbonden ter bescherming van een van de in de artikelen 5.1 en 5.2 Woo
genoemde belangen.
133	 Kamerstukken II 2019/20, 35 112, nr. 9, p. 51.
134	 ABRvS 6 mei 2004, ECLI:NL:RVS:2004:ECLI:AO8873.
135	 Kamerstukken II 2015/16, 33 328, nr. 27, p. 5.
136	 Kamerstukken II 2015/16, 33 328, nr. 28.

## Page 51

51
Vereniging van Nederlandse Gemeenten
Artikel 5.5   Verstrekking van informatie die de verzoeker betreft
1.	 Onverminderd het elders bij wet bepaalde, verstrekt een bestuursorgaan iedere natuurlijke of rechts­
persoon op diens verzoek de op de verzoeker betrekking hebbende in documenten neergelegde
informatie, tenzij een in artikel 5.1, eerste lid, onderdelen a, b en c, voor zover betrekking hebbend
op derden, genoemd belang aan de orde is of een in artikel 5.1, tweede of vijfde lid, of artikel 5.2
genoemd belang zwaarder weegt dan het belang van de verzoeker bij toegang tot op hem betrek­
king hebbende informatie. De verzoeker vermeldt bij zijn verzoek de aangelegenheid of het daarop
betrekking hebbende document, waarover hij informatie wenst te ontvangen.
2.	 Het eerste lid is van overeenkomstige toepassing op een verzoek met betrekking tot gegevens ten
aanzien van een overleden echtgenoot, geregistreerd partner, kind of ouder van de verzoeker, tenzij
een schriftelijke wilsverklaring van de overledene aan de verstrekking in de weg staat.
3.	 Het bestuursorgaan draagt zorg voor een deugdelijke vaststelling van de identiteit van de verzoeker.
4.	 Het bestuursorgaan kan aan de verstrekking voorwaarden verbinden ter bescherming van een van de
belangen, genoemd in de artikelen 5.1 en 5.2, tenzij de gevraagde informatie met toepassing van de
artikelen 5.1 en 5.2 openbaar voor eenieder zou zijn.
De in de artikelen 5.1 en 5.2 Woo genoemde belangen worden bij toepassing van artikel 5.5 Woo anders gewo­
gen dan bij een verzoek om openbaarmaking van informatie voor eenieder. Verstrekking kan alleen achterwege
blijven indien de in de artikelen 5.1 en 5.2 Woo genoemde belangen zwaarder wegen dan het belang van de
verzoeker bij toegang tot de op hem betrekking hebbende informatie. Logischerwijs kan de verstrekking ook
niet worden geweigerd met een beroep op de bescherming van de persoonlijke levenssfeer van de verzoeker
zelf.137 Wel is het mogelijk dat verstrekking achterwege blijft wegens de bescherming van de persoonlijke
levenssfeer van derden. Daarvan kan sprake zijn als de informatie over de verzoeker onlosmakelijk is verweven
met informatie over een andere natuurlijke persoon of rechtspersoon.138
Over het toepassingsbereik van artikel 5.5 Woo is in de parlementaire geschiedenis benadrukt dat het niet
bedoeld is voor toegang tot informatie waarbij de verzoeker een zeker belang heeft.139 Daarvoor bestaan
andere bepalingen, zoals artikel 7:4 Awb dat het recht op inzage biedt in de op een zaak betrekking hebbende
stukken voorafgaand aan een hoorzitting. Artikel 5.5 Woo is bedoeld als vangnet in het geval het recht dat een­
ieder heeft om op hem betrekking hebbende informatie te kennen niet optimaal geregeld is.140
Wat betreft de verhouding van artikel 5.5 Woo tot andere openbaarmakingsregelingen is verder het volgende
van belang. Indien er een andere regeling is die in de toegang tot de op de verzoeker betrekking hebbende
informatie voorziet, heeft die voorrang. Dat volgt uit het gebruik van de term “onverminderd het elders bij wet
bepaalde”. Een uitputtend bedoelde openbaarmakingsregeling staat de toepassing van artikel 5.5 Woo in de
weg, als die naast de openbaarheid van informatie ook de individuele verstrekking van die informatie uitput­
tend regelt. Dat is het geval bij artikel 15 AVG, maar bijvoorbeeld ook bij de Wet politiegegevens, de Wet justi­
tiële en strafvorderlijke gegevens en de Archiefwet 1995. Een regeling die uitsluitend de openbaarmaking van
informatie (en dus niet de verstrekking) uitputtend regelt, staat de toepassing van artikel 5.5 Woo niet in de
weg. Daarbij kan gedacht worden aan artikel 67 Algemene wet inzake rijksbelastingen of artikel 74 van de Wet
structuur uitvoeringsorganisatie werk en inkomen.141
Artikel 5.5 Woo is alleen van toepassing op informatie die (rechtstreeks) betrekking heeft op de natuurlijke of
rechtspersoon die erom verzoekt. De identiteit van de verzoeker moet dan ook op deugdelijke wijze worden
vastgesteld (artikel 5.5, derde lid, Woo). De verzoeker moet in zijn verzoek expliciteren om welk document of
welke aangelegenheid het hem te doen is (artikel 5.5, eerste lid, laatste volzin, Woo). Dit betekent dat er niet
verzocht kan worden om verstrekking van álle op de verzoeker betrekking hebbende informatie die bij een
137	 Kamerstukken II 2019/20, 33 328, nr. 9, p. 51.
138	 Kamerstukken II 2013/14, 33 328, nr. 9, p. 82.
139	 Kamerstukken II 2019/20, 33 328, nr. 9, p. 51.
140	 Kamerstukken II 2019/20, 33 328, nr. 9, p. 51 en 52.
141	 Idem.

## Page 52

52
Vereniging van Nederlandse Gemeenten
bestuursorgaan berust.142 In de praktijk zal het vooral gaan om informatie uit een dossier dat het bestuursor­
gaan bij de uitoefening van haar taak over de verzoeker heeft aangelegd of om een dossier over een aangele­
genheid waarbij de verzoeker betrokken is (geweest).143 Omdat het verzoek ook betrekking kan hebben op niet
natuurlijke personen en op andere gegevens dan persoonsgegevens, strekt artikel 5.5 Woo verder dan het inza­
gerecht van artikel 15 AVG. Op grond van de AVG kan men slechts aanspraak maken op inzage in de verwerking
van persoonsgegevens.
Artikel 5.5, tweede lid, Woo maakt het mogelijk om informatie over een overleden echtgenoot, partner, kind of
ouder aan een verzoeker te verstrekken. Deze mogelijkheid kan in het bijzonder uitkomst bieden indien een
bestuursorgaan geïnformeerd is over de (mogelijke) toedracht van het overlijden, maar de nabestaanden daar­
van zelf niet op de hoogte zijn. Indien er een schriftelijke wilsverklaring is van de overledene waarin wordt ver­
klaard dat bepaalde informatie niet aan (sommige) nabestaanden mag worden verstrekt, moet er overeenkom­
stig de wilsverklaring op het verzoek worden beslist. De aanspraak van nabestaanden op de verstrekking van de
informatie kan niet worden weerlegd met een verklaring van een derde over de wil van de overledene.144
Het vierde lid van artikel 5.5 Woo bepaalt dat aan de verstrekking voorwaarden kunnen worden verbonden.
Deze voorwaarden moeten strekken ter bescherming van een van de belangen genoemd in de artikelen 5.1 en
5.2 Woo. Hieruit volgt dat er geen voorwaarden aan de verstrekking verbonden kunnen worden indien de infor­
matie op grond van de artikelen 5.1 en 5.2 Woo openbaar zou zijn voor eenieder. De voorwaarden kunnen bij­
voorbeeld betrekking hebben op de mate waarin de verstrekte informatie met anderen mag worden
gedeeld.145 De Woo biedt ook ruimte de voorwaarden slechts voor een bepaalde periode op te leggen. Zowel
tegen de weigering van de verstrekking van de informatie als tegen een opgelegde voorwaarde staat bezwaar
en beroep open.146
5.13	 Verstrekking van niet-openbare informatie wegens klemmende redenen (artikel 5.6 Woo)
Er kunnen klemmende redenen zijn om informatie aan een verzoeker te verstrekken, ondanks dat deze informa­
tie op grond van een of meer van de belangen genoemd in de artikelen 5.1 en 5.2 Woo niet openbaar kan wor­
den gemaakt. Deze in artikel 5.6 Woo neergelegde bevoegdheid van het bestuursorgaan moet restrictief wor­
den toegepast. Aan de verstrekking kunnen voorwaarden worden verbonden ter bescherming van een van de
in de artikelen 5.1 en 5.2 Woo genoemde belangen.
Artikel 5.6    Verstrekking van niet-openbare informatie wegens klemmende redenen
1.	 Het bestuursorgaan kan, in geval informatie ingevolge de artikelen 5.1 en 5.2 niet openbaar gemaakt
kan worden, besluiten de informatie uitsluitend aan de verzoeker te verstrekken, indien er klem­
mende redenen zijn om de verzoeker niettegenstaande de toepasselijke uitzonderingsgrond of
-gronden de gevraagde informatie niet te onthouden.
2.	 Het eerste lid vindt slechts toepassing voor zover dit niet in strijd is met een toepasselijke geheim­
houdingsplicht.
3.	 Het bestuursorgaan kan aan de verstrekking voorwaarden verbinden ter bescherming van een van de
belangen, genoemd in de artikelen 5.1 en 5.2.
Artikel 5.6 Woo regelt aldus, dat in geval de belangen in de artikelen 5.1 en 5.2 Woo zich tegen openbaarma­
king van informatie verzetten, er klemmende redenen kunnen zijn om de gevraagde informatie toch aan de ver­
zoeker te verstrekken. Artikel 5.6 Woo verschilt van artikel 5.5 Woo in die zin dat artikel 5.6 Woo ook van toepas­
sing is op informatie die geen betrekking heeft op de verzoeker. Daarnaast bevat artikel 5.6 Woo een
discretionaire bevoegdheid (“het bestuursorgaan kan besluiten de informatie te verstrekken”), terwijl artikel 5.5
Woo een gebonden bevoegdheid inhoudt (“het bestuursorgaan verstrekt de informatie indien”). Verder lezen
142	 Kamerstukken II 2019/20, 33 328, nr. 9, p. 52.
143	 Kamerstukken II 2013/14, 33 328, nr. 9, p. 82.
144	 Idem.
145	 Kamerstukken II 2013/14, 33 328, nr. 9, p. 82-83.
146 	Kamerstukken II 2019/20, 33 328, nr. 9, p. 52.

## Page 53

53
Vereniging van Nederlandse Gemeenten
wij artikel 5.6 Woo zo, dat dit artikel het mogelijk maakt dat aan de verzoeker op hem betrekking hebbende
informatie wegens klemmende redenen wordt verstrekt, terwijl deze informatie niet op grond van artikel 5.5
Woo kan worden verstrekt.
Om te voorkomen dat het systeem van de uitzonderingsgronden wordt uitgehold, zal er niet snel tot verstrek­
king op grond van artikel 5.6 Woo moeten worden overgegaan.147 Wat moet onder klemmende redenen wor­
den verstaan? Volgens de toelichting kan slechts om zwaarwegende redenen tot verstrekking van de gegevens
worden overgegaan.148 Het zal in de praktijk om onvoorziene, uitzonderlijke gevallen gaan. Als voorbeeld kan
worden genoemd bij de arbeidsinspectie berustende informatie over de aanwezigheid van schadelijke stoffen
bij een bedrijf. Deze informatie zou (mogelijk) niet voor een ieder openbaar kunnen worden gemaakt, omdat
het om vertrouwelijk verstrekte bedrijfs- en fabricagegegevens gaat. Het feit dat een werknemer als gevolg van
deze gevaarlijke stoffen een dodelijke ziekte heeft opgelopen, maar dit zonder de betreffende (vertrouwelijke)
bedrijfs- en fabricagegegevens niet kan aantonen, zou een klemmende reden kunnen zijn om de informatie te
verstrekken.149
Artikel 5.6 Woo laat bijzondere geheimhoudingsbepalingen onverlet. Dit betekent dat bijvoorbeeld het
medisch beroepsgeheim van verzekeringsartsen en de geheimhoudingsplicht van vertrouwensinspecteurs van
de inspectie van het onderwijs onverminderd van toepassing zijn en aan de verstrekking wegens klemmende
reden in de weg staan.
Ook aan de verstrekking van informatie wegens klemmende redenen kunnen voorwaarden worden verbonden.
De voorwaarden zullen veelal een (gedeeltelijke) geheimhouding betreffen.
5.14	 Toegang tot niet-openbare informatie ten behoeve van onderzoek (artikel 5.7 Woo)
De Woo heeft een apart regime voor toegang tot informatie ten behoeve van onderzoek. Artikel 5.7 Woo regelt
dat onderzoekers toegang kan worden geboden tot informatie, zonder dat daarbij vooraf hoeft vast te staan
dat de betreffende informatie op grond van de artikelen 5.1 en 5.2 Woo openbaar kan worden gemaakt. Aan
het verlenen van deze toegang wordt de voorwaarde verbonden dat de verkregen informatie niet verspreid
wordt zonder dat het bestuursorgaan bij besluit heeft bepaald dat de informatie met toepassing van de artike­
len 5.1 en 5.2 Woo openbaar wordt gemaakt. Artikel 5.7 Woo faciliteert de staande praktijk en beoogd geen
nieuwe rechten in het leven te roepen.150
Artikel 5.7   Toegang tot niet-openbare informatie ten behoeve van onderzoek
1.	 Een bestuursorgaan kan ten behoeve van historisch, statistisch, wetenschappelijk of journalistiek
onderzoek toegang bieden tot informatie:
a. 	 die ingevolge de artikelen 5.1 en 5.2 niet openbaar gemaakt kan worden; of
b. 	 waarvan de vaststelling of deze informatie ingevolge de artikelen 5.1 en 5.2 openbaar gemaakt
kan worden een onevenredige inspanning vergt.
2.	 Het bestuursorgaan kan aan het verlenen van toegang voorwaarden verbinden.
3.	 De toegang tot informatie overeenkomstig het eerste lid wordt in ieder geval verleend onder de
voorwaarde dat degene aan wie toegang wordt verleend, de verkregen informatie niet verder ver­
spreidt zonder voorafgaand besluit van het bestuursorgaan waarin de informatie met toepassing van
de artikelen 5.1 en 5.2 openbaar gemaakt wordt.
Bestuursorganen kunnen degenen die daarom verzoeken ten behoeve van historisch, statistisch wetenschappe­
lijk of journalistiek onderzoek toegang tot informatie verschaffen. Dat kan ook als de betreffende informatie
gelet op de in de artikelen 5.1 en 5.2 Woo genoemde belangen niet openbaar kan worden gemaakt of als het
een te grote inspanning vergt om te beoordelen of de informatie gelet op die artikelen openbaar kan worden
147	 Kamerstukken II 2013/14, 33 328, nr. 9, p. 41.
148	 Kamerstukken II 2013/14, 33 328, nr. 9, p. 83.
149	 Zie bijvoorbeeld ABRvS 21 december 1982, ECLI:NL:RVS:1982:AM7860.
150	 Kamerstukken II 2013/14, 33 328, nr. 9, p. 84.

## Page 54

54
Vereniging van Nederlandse Gemeenten
gemaakt. De toegang zou bijvoorbeeld kunnen worden verschaft door de betreffende onderzoeker toe te laten
tot de gemeentearchieven. Het is vervolgens aan de verzoeker zelf om de betreffende informatie te verzame­
len. Artikel 5.7 Woo waarborgt hiermee dat onderzoekers een zo onbelemmerd mogelijke toegang tot informa­
tiebronnen hebben.
Artikel 5.7 Woo geeft bestuursorganen ruimte om ruimhartig toegang te verschaffen tot informatie ten behoeve
van onderzoek. Het is echter een bevoegdheid van het bestuursorgaan en geen verplichting. Niet iedere per­
soon die stelt onderzoek te doen, hoeft tot de archieven te worden toegelaten. Ook kan het bestuursorgaan
van oordeel zijn dat de te onderzoeken informatie zich niet voor toepassing van artikel 5.7 Woo leent of dat de
vertrouwelijkheid onvoldoende kan worden gewaarborgd. Van dit laatste kan sprake zijn als er onvoldoende
capaciteit is om een goede uitvoering van artikel 5.7 Woo te waarborgen. Het bestuursorgaan heeft de vrijheid
om beleid te ontwikkelen waarin wordt vastgelegd hoe er met toegang tot informatie in het kader van onder­
zoek wordt omgegaan.151
Net als bij de artikelen 5.5 en 5.6 Woo kunnen er aan het verschaffen van toegang tot informatie voorwaarden
worden verbonden (artikel 5.7, tweede lid, Woo). Het bestuursorgaan moet aan de verlening van toegang in elk
geval de voorwaarde verbinden dat de informatie die is verzameld niet verder wordt verspreid zonder dat er
door het bestuursorgaan besloten is dat de informatie openbaar wordt gemaakt (artikel 5.7, derde lid, Woo).
Gelet op deze aan de verspreiding verbonden voorwaarde, zal de onderzoeker in het kader van de verslagleg­
ging in overleg moeten treden met het bestuursorgaan dat hem de toegang tot de informatie verschafte.152 Dit
sluit aan bij de huidige praktijk waarin onderzoekers vaak worden gevraagd om een geheimhoudingsverklaring
te tekenen of waarbij er uit hoofde van een tijdelijke ambtelijke benoeming een geheimhoudingsplicht op hen
rust, waarna er vervolgens overleg plaatsvindt over de vraag of bepaalde informatie vertrouwelijk moet blijven.
Er hoeft bij toepassing van artikel 5.7 Woo niet voorafgaand aan het onderzoek beslist te worden of de informa­
tie openbaar kan worden gemaakt. De toetsing aan de artikelen 5.1 en 5.2 Woo kan volgens de toelichting
beperkt blijven tot de te publiceren informatie.153 Hiermee wordt bedoeld dat er alleen ten aanzien van de infor­
matie die de onderzoeker daadwerkelijk voor de verslaglegging van het onderzoek wil gebruiken, wordt beslist
over de openbaarmaking. Kan de informatie, gelet op de belangen genoemd in de artikelen 5.1 en 5.2 Woo,
niet openbaar worden gemaakt, dan mag de onderzoeker deze informatie op grond van artikel 5.7, derde lid,
Woo immers niet verder verspreiden. De onderzoeker moet dus voor de verslaglegging aangeven welke infor­
matie hij daadwerkelijk aan zijn onderzoeksresultaten ten grondslag wil leggen. Het bestuursorgaan neemt ver­
volgens ten aanzien van die informatie een regulier besluit op een verzoek om openbaarmaking. Voor zover de
openbaarmaking niet wordt geweigerd, moet het bestuursorgaan deze informatie dan ook zelf actief openbaar
maken op grond van artikel 3.3, tweede lid, onderdeel i, Woo.154 Informatie die niet openbaar kan worden
gemaakt, mag de onderzoeker op grond van artikel 5.7, derde lid, niet verder verspreiden en dus ook niet in de
verslaglegging opnemen. Dit betekent in de praktijk dat de onderzoeker bij de verslaglegging van het onder­
zoek rekening moet houden met het door het bestuursorgaan genomen besluit.
In de toelichting op de Woo wordt uitgelegd dat het voorgaande niet in strijd is met de in artikel 7 Grondwet
opgenomen vrijheid van drukpers en vrijheid van meningsuiting.155 Dit grondrecht kent de beperking “behou­
dens ieders verantwoordelijkheid volgens de wet”, waar de Woo ook onder valt. Een bestuursorgaan mag voor­
afgaand aan de publicatie niet oordelen over de verwerking van de resultaten van het onderzoek en de daaraan
verbonden conclusies. Artikel 5.7 Woo beperkt de interventie van het bestuursorgaan tot de vraag of de infor­
matie die een onderzoeker wil gebruiken op grond van de artikelen 5.1 en 5.2 Woo openbaar is. Is dat niet het
geval dan verbiedt de Woo om de informatie te gebruiken. Van een inhoudelijke inmenging is daarbij geen
sprake.
151	 Kamerstukken II 2013/14, 33 328, nr. 9, p 84-85. Zie in dit verband ook artikel 89 AVG en 24 Uitvoeringswet AVG.
152	 Kamerstukken II 2013/14, 33 328, nr. 9, p. 83.
153	 Kamerstukken II 2013/14, 33 328, nr. 9, p. 84.
154	 Idem.
155	 Kamerstukken II 2013/14, 33 328, nr. 9, p. 84.

## Page 55

55
Vereniging van Nederlandse Gemeenten
Aanbeveling
Er kan beleid worden ontwikkeld waarin wordt vastgelegd hoe er in de praktijk met verzoeken om infor­
matie ten behoeve van onderzoek zal worden omgegaan.
5.15	 Overtreding van de voorwaarden (artikel 8.1, eerste lid, Woo)
Overtreding van de voorwaarden die aan de toegang tot of verstrekking van de informatie aan een of enkele
personen zijn opgelegd, wordt in artikel 8.1 Woo strafbaar gesteld. De overtreder riskeert een gevangenisstraf
van ten hoogte een jaar of een geldboete van de vierde categorie. De vervolging van de overtreding geschiedt
door het Openbaar Ministerie. Zowel het bestuursorgaan als degene die door de overtreding wordt bena­
deeld, kan aangifte doen van die overtreding.
Artikel 8.1   Strafbepaling
1.	 Overtreding van een voorwaarde die op grond van artikel 5.5, vierde lid, 5.6, derde lid, of artikel 5.7,
tweede of derde lid, aan een verstrekking is verbonden, wordt gestraft met gevangenisstraf van ten
hoogste een jaar of geldboete van de vierde categorie.
2.	 Het in het eerste lid strafbaar gestelde feit is een misdrijf.

## Page 56

56
Vereniging van Nederlandse Gemeenten
6	 Digitale informatiehuishouding
156	 Kamerstukken I 2020/21, 33 328, Q, p. 5.
157	 Kamerstukken II 2019/20, 35 112, nr. 9, p. 6.
158	 Kamerstukken II 2019/20, 35 112, nr. 9, p. 67.
159	 Kamerstukken II 2020/21, 35 112, nr. 12, p. 13-14.
160	 Idem.
6.1
Inleiding
Hoofdstuk 6 en het hierna te bespreken hoofdstuk 7 van de Woo beogen een stevige basis te leggen voor de
verbetering van de informatiehuishouding.156 Hoofdstuk 6 van de Woo bevat regels over de digitale informatie­
huishouding van bestuursorganen. Dat is nieuw ten opzichte van de Wob. Doel van deze regels is het duurzaam
toegankelijk maken van de digitale documenten die onder een bestuursorgaan berusten. Achtergrond daarvan
is dat een probleem bij de uitvoering van de Wob is dat bestuursorganen niet altijd weten welke informatie er is
en niet altijd snel over de juiste informatie kunnen beschikken.157 Door maatregelen te treffen ter verbetering
van de digitale informatiehuishouding zou sneller en makkelijker op verzoeken om informatie kunnen worden
beslist. Ook zou dit kunnen bijdragen aan de actieve openbaarmaking van informatie. Er zal een meerjarenplan
worden opgesteld die concrete doelstellingen bevat om de digitale informatiehuishouding te verbeteren.
Hoofdstuk 6 Woo kent een tijdelijk karakter. Als kan worden vastgesteld dat de doelstellingen van dit hoofdstuk
duurzaam zijn gerealiseerd en de digitale informatie voldoende toegankelijk is, dan is het monitoren en bijstel-
len van het meerjarenplan niet langer zinvol.158 Artikel 10.2f Woo bepaalt dat het hoofdstuk dan bij koninklijk
besluit kan worden ingetrokken. De (voorzichtige) schatting is dat het realiseren van de doelstelling ten minste
acht jaar gaat duren.159
6.2
Duurzame toegankelijkheid van digitale documenten (artikel 6.1 Woo)
Artikel 6.1 Woo bevat de verplichting voor bestuursorganen om maatregelen te treffen ten behoeve van het
duurzaam toegankelijk maken van de digitale documenten.
Artikel 6.1    Doel
Het bestuursorgaan treft maatregelen ten behoeve van het duurzaam toegankelijk maken van de digi­
tale documenten, bedoeld in artikel 2.4, eerste lid.
In artikel 2.4, eerste lid, Woo is de algemene zorgplicht voor documenten, zoals neergelegd in artikel 3 van de
Archiefwet 1995, overgenomen. Daarin is bepaald dat een bestuursorgaan er zorg voor draagt dat de docu­
menten die het ontvangt, vervaardigt of anderszins onder zich heeft, zich in goede, geordende en toegankelijke
staat bevinden. In artikel 6.1 Woo is geëxpliciteerd dat bestuursorganen (ook) maatregelen moeten treffen ten
behoeve van het duurzaam toegankelijk maken van digitale documenten die zij ontvangen, vervaardigen of
anderszins onder zich hebben.160
6.3
Meerjarenplan (artikel 6.2 Woo)
Welke maatregelen bestuursorganen precies kunnen en moeten treffen om hun digitale documenten duurzaam
toegankelijk te maken, zal volgen uit het meerjarenplan dat de Minister van BZK in overeenstemming met de
Minister van Onderwijs, Cultuur en Wetenschappen (OC&W) naar de Tweede Kamer moet sturen.
Het plan zal langetermijndoelen bevatten ter verbetering van de wijze waarop digitale documenten worden
vervaardigd, geordend, bewaard, vernietigd en ontsloten en de stappen die daartoe op korte termijn zullen
worden gezet. Het meerjarenplan bevat daarnaast de stappen die genomen worden om te bereiken dat eenie-
der zo veel mogelijk inzicht kan hebben in de aanwezigheid van informatie bij de organen, personen en

## Page 57

57
Vereniging van Nederlandse Gemeenten
colleges waarop de Woo van toepassing is. Aanvankelijk zou dat doel moeten worden bereikt door een ver­
plicht documentenregister, maar de initiatiefnemers hebben daar vanaf gezien omdat een dergelijke register
niet voldeed aan de criteria uitvoerbaar en betaalbaar.161 Het meerjarenplan zal eerst bij het Rijk beginnen en
daarna plannen betreffende de decentrale overheden en de zelfstandige bestuursorganen (zbo’s) bevatten.162
De Minister van BZK zal de Tweede Kamer periodiek informeren over de stand van de informatiehuishouding in
het bestuur, de uitvoering van het meerjarenplan en de toegang tot publieke informatie. Zo lang dat nodig is,
kunnen in nieuwe versies van het meerjarenplan de doelstellingen worden bijgesteld en nieuwe stappen wor­
den voorbereid. Vooruitlopend op de inwerkingtreding van de Woo heeft de minister al het eerste meerjaren­
plan aan de Eerste Kamer en Tweede Kamer toegezonden. Daarin worden zeven actielijnen aangekondigd die
projectmatig zullen worden opgepakt, waaronder het invoeren van een nieuwe, eenvoudige werkwijze voor
e-mailarchivering.163
Artikel 6.2    Meerjarenplan
1.	 Onze Minister, in overeenstemming met Onze Minister van Onderwijs, Cultuur en Wetenschap, zendt
een meerjarenplan naar de Staten-Generaal over de wijze waarop bestuursorganen hun digitale
overheidsinformatie duurzaam toegankelijk maken.
2.	 Het meerjarenplan bevat langetermijndoelen voor de verbetering van de wijze waarop digitale docu­
menten worden vervaardigd, geordend, bewaard, vernietigd en ontsloten alsmede de stappen die
daartoe op korte termijn worden gezet.
3.	 Het meerjarenplan voorziet in stappen waarmee wordt bereikt dat eenieder zo veel mogelijk inzicht
kan hebben in de aanwezigheid van publieke informatie bij een orgaan, persoon of college als
bedoeld in artikel 2.2, eerste lid.
4.	 Onze Minister, in overeenstemming met Onze Minister van Onderwijs, Cultuur en Wetenschap, vult
het meerjarenplan aan met de nodige maatregelen tot de digitale overheidsinformatie voldoende
duurzaam toegankelijk is.
Het door de Minister van BZK op te stellen meerjarenplan draagt eraan bij dat niet ieder bestuursorgaan voor
zich uit hoeft te vinden hoe digitale documenten in een goede, geordende en toegankelijke staat kunnen wor­
den beheerd.164 Bestuurlijk is afgesproken dat de VNG voor de gemeenten het meerjarenplan opstelt en uit­
voert. Het gaat hier om een deelplan bij het meerjarenplan van het Rijk. Vooruitlopend op de inwerkingtreding
van de Woo heeft de VNG in januari 2020 het Meerjarenplan implementatie Woo bij gemeenten aangeboden
aan de minister van BZK.165 Dit plan behoeft aanpassing omdat nadien – bij Tweede Nota van Wijziging – de
eisen aan het meerjarenplan zijn aangescherpt.
Het Rijksprogramma voor Duurzaam Digitale Informatiehuishouding biedt voorts hulp bij te treffen maatregelen
ten behoeve van de duurzame toegankelijkheid van digitale documenten.166 Daarnaast voert de VNG het pro­
ject Grip op informatie uit. In dit project wordt samen met gemeenten en archiefinstellingen gewerkt aan uitwis­
seling van ervaringen en concrete oplossingen op de thema’s informatiehuishouding op orde, actief openbaar
maken, en duurzame toegankelijkheid. De implementatie van de Woo komt daarbij ook aan bod, maar het pro­
ject is breder van opzet. Er zijn binnen de drie thema’s dertien proeftuinen/werkgroepen ingericht die gericht
op subthema’s werken, waaronder: Vervroegde overbrenging, Archive by design, Archiveren tekstberichten,
Preserveren, Bewaren bij de bron, Vernietigen.167
161	 Kamerstukken I 2021/21, 33 328, nr. Q, p. 15.
162	  Idem.
163	  Kamerstukken II 2018/19, 35 112, nr. 4 en Kamerstukken I 2018/19, 33 328, nr. L.
164	  Kamerstukken II 2019/20, 35 112, nr. 9, p. 6.
165	  https://vng.nl/sites/default/files/2021-01/meerjarenplan-woo-brief-bzk-met-bijlage.pdf.
166	  https://www.informatiehuishouding.nl/.
167	  Zie https://www.vngrealisatie.nl/onderwerpen/grip-op-informatie.

## Page 58

58
Vereniging van Nederlandse Gemeenten
7	 Het Adviescollege
openbaarheid en
informatiehuishouding
168	 Kamerstukken I 2020/21, 33 328, nr. N, p. 112.
7.1
Inleiding
Het zevende hoofdstuk van de Woo introduceert het Adviescollege openbaarheid en informatiehuishouding.
Dit college heeft een adviestaak ten aanzien van informatiehuishouding en openbaarheid. Het Adviescollege
bemiddelt en adviseert daarnaast bij klachten van journalisten, wetenschappers en anderen die een beroeps­
matig belang hebben bij het gebruik van overheidsinformatie. Het Adviescollege is een waarborg voor een
goede uitvoering van de Woo.168
Artikel 7.1    Adviescollege openbaarheid en informatiehuishouding
1.	 Er is een Adviescollege openbaarheid en informatiehuishouding.
2.	 Het college bestaat uit een voorzitter en ten hoogste vier andere leden.
3.	 De benoeming van de leden bij koninklijk besluit geschiedt op voordracht van Onze Minister, in over­
eenstemming met Onze Minister van Onderwijs, Cultuur en Wetenschap.
4.	 De artikel 13, 16 en 19 van de Kaderwet zelfstandige bestuursorganen zijn van overeenkomstige toe­
passing.
7.2
De taken van het Adviescollege (artikel 7.2 Woo)
Het Adviescollege heeft een adviestaak op het domein van openbaarheid en informatiehuishouding. Het kan
de regering en de Staten-Generaal daartoe gevraagd en ongevraagd adviseren over openbaarmakingskwesties
(artikel 7.2, eerste lid, Woo). Het brengt daarnaast periodiek advies uit over de aanpassing van het meerjaren­
plan en rapporteert in dat advies in elk geval over de stand van de informatiehuishouding in het bestuur, de
voortgang van de uitvoering van het meerjarenplan en de toegang tot de publieke informatie (artikel 7.2, derde
lid, Woo). Verder moet het Adviescollege verplicht worden geraadpleegd bij voorstellen van wet- en regelge­
ving (AMvB’s) die betrekking hebben op openbaarheid en de ontsluiting van publieke informatie (artikel 7.2,
derde lid, Woo) en adviseert het bestuursorganen naar aanleiding van klachten van journalisten, wetenschap­
pers en andere groepen met een beroepsmatig belang bij openbaarmaking van overheidsinformatie over
openbaarmakingskwesties (artikel 7.2, vierde lid, Woo). Tot slot heeft het in het algemeen tot taak de toepas­
sing van de Woo te bevorderen door bestuursorganen (artikel 7.2, vijfde lid, Woo). Daartoe kunnen onder meer
activiteiten worden ondernomen op het gebied van voorlichting, opleiding, onderzoek en publicatie van richt­
snoeren voor actieve openbaarmaking.
Artikel 7.2   Taken
1. 	 Het college adviseert de regering en de beide Kamers der Staten-Generaal gevraagd en onge­
vraagd over de uitvoering van de regels over openbaarmaking van publieke informatie.
2.	 Het college adviseert Onze Minister periodiek over aanpassing van het meerjarenplan. Het college
rapporteert in zijn advies in elk geval over de stand van de informatiehuishouding in het bestuur, de
voortgang van de uitvoering van het meerjarenplan en de toegang tot de publieke informatie.
3.	 Het college wordt om advies gevraagd over voorstellen van wet en ontwerpen van algemene maat­
regelen van bestuur die geheel of voor een belangrijk deel betrekking hebben op de openbaarma­
king en de ontsluiting van publieke informatie.

## Page 59

59
Vereniging van Nederlandse Gemeenten
4.	 Het college adviseert het betrokken bestuursorgaan naar aanleiding van bij het college ingediende
klachten van journalisten, wetenschappers of andere naar het oordeel van het college in aanmerking
komende groepen met een beroepsmatig belang bij het gebruik van publiek informatie over de
wijze waarop dat bestuursorgaan publieke informatie openbaar maakt.
5.	 Het college bevordert de toepassing van deze wet, onder meer door:
a.	 het geven van voorlichting aan bestuursorganen en anderen;
b.	 het opleiden van personen werkzaam bij organen belast met de uitvoering van openbaarmaking
van publieke informatie;
c.	 het monitoren en onderzoeken van en rapporteren over de openbaarmaking van publieke infor­
matie in algemene zin of door specifieke organen in het bijzonder;
d.	 het publiceren van richtsnoeren ter bevordering van de openbaarmaking uit eigen beweging en
de ontsluiting van informatie.
Als de regels omtrent de informatiehuishouding uit hoofdstuk 6 van de Woo komen te vervallen, zal ook de
adviestaak met betrekking tot het meerjarenplan vervallen (artikel 10.2f, tweede lid, Woo). Het Adviescollege
blijft wel bevoegd te adviseren over de stand van de informatiehuishouding in het bestuur en de toegang tot
de publieke informatie.
De adviezen van het Adviescollege worden op grond van artikel 3.3, tweede lid, onderdeel e, Woo actief open­
baar gemaakt.
7.3
Klachtprocedure bij het Adviescollege (artikel 7.3 Woo)
De klachtenregeling is bedoeld voor de groepen die beroepsmatig informatie bij de overheid zoeken en daar­
bij tegen belemmeringen en onduidelijkheden aanlopen. Zij kunnen bij het Adviescollege een klacht indienen
met betrekking tot de wijze waarop het bestuursorgaan publieke informatie openbaar maakt. De klachtregeling
verstevigt de positie van de groepen die een beroepsmatig belang hebben bij overheidsinformatie.169 Deze
groepen hebben een bijzonder belang bij versnelde afdoening van geschillen. De regeling is dan ook vormge­
geven als een voorziening tijdens de bezwaarfase. Het is bijvoorbeeld bedoeld voor journalisten die ermee
geconfronteerd worden dat een gemeente continu of op een specifiek moment niet thuis geeft.170
Alvorens het Adviescollege op grond van artikel een advies uitbrengt naar aanleiding van een ingediende
klacht, bemiddelt het ingevolge artikel 7.3, eerste lid, Woo tussen het bestuursorgaan en de klager. Als de kla­
ger geen bemiddeling wil, zal hij de route van bezwaar en beroep moeten volgen. Het bestuursorgaan is ver­
plicht aan de bemiddeling mee te werken en om op verzoek van het Adviescollege informatie te verschaffen
die het nodig heeft om de klacht te behandelen (artikel 7.4 Woo).171 Als de bemiddeling niet tot een bevredi­
gende oplossing leidt, brengt het Adviescollege een advies uit aan het betrokken bestuursorgaan. In geval de
klacht betrekking heeft op een besluit waartegen bezwaar openstaat, kan het bestuursorgaan het advies vervol­
gens bij de beslissing op bezwaar betrekken. Het advies heeft geen bindend karakter. Het Adviescollege kan de
klager (en het betrokken bestuursorgaan) mededelen dat het geen advies uitbrengt als de klacht wordt inge­
trokken wegens een geslaagde bemiddelingspoging, als de klacht onduidelijk is of als de klager niet behoort
tot de categorie voor wie de mogelijkheid tot klagen is opengesteld. Burgers die zich niet tot het Adviescollege
kunnen richten, kunnen hun klachten bij de ombudsman indienen.
Artikel 7.3   Bemiddeling
1.	 Alvorens een advies als bedoeld in artikel 7.2, vierde lid, uit te brengen, bemiddelt het college tussen
het bestuursorgaan en de klager. Het bestuursorgaan werkt aan de bemiddeling mee.
2.	 Indien de klacht mede betrekking heeft op een besluit op grond van deze wet waartegen bezwaar
open staat, wordt de termijn voor het indienen van bezwaar, bedoeld in artikel 6:7 van de Algemene
169	 Kamerstukken II 2020/21, 35 112, nr. 16, p. 4.
170	 Kamerstukken I 2020/21, 33 328, nr. N, p. 112.
171	 Kamerstukken II 2020/21, 35 112, nr. 16, p. 7.

## Page 60

60
Vereniging van Nederlandse Gemeenten
wet bestuursrecht, opgeschort tot het college advies heeft uitgebracht, dan wel aan de klager en het
bestuursorgaan heeft bericht dat geen advies zal worden uitgebracht. De opschorting van de
bezwaartermijn vangt aan met ingang van de dag nadat de klager de klacht aan het college heeft
gezonden.
3.	 Indien de klager bezwaar maakt tegen het besluit, bedoeld in het tweede lid, beslist het bestuursor­
gaan in afwijking van artikel 7:10, eerste lid, van de Algemene wet bestuursrecht binnen twee weken
nadat het college advies heeft uitgebracht, dan wel aan de klager en het bestuursorgaan heeft
bericht dat geen advies zal worden uitgebracht.
4.	 Bij algemene maatregel van bestuur kunnen nadere regels worden gesteld over de wijze waarop
klachten worden ingediend en het college tussen het bestuursorgaan en de klager bemiddelt als
bedoeld in het eerste lid.
Om te voorkomen dat klachten die in de bezwaartermijn worden ingediend ertoe leiden dat de klager de gang
naar de rechter verliest, schort de klacht de bezwaartermijn van artikel 6:7 Awb op (artikel 7.3, tweede lid, Woo).
De opschorting vangt aan de dag na verzending van de klacht en loopt tot het moment dat het college advies
heeft uitgebracht of heeft laten weten dat er geen advies zal worden uitgebracht. Als de klacht verband houdt
met een beslissing op een Woo-verzoek waartegen voorafgaand of tijdens de klachtprocedure bezwaar is
gemaakt, beslist het bestuursorgaan in afwijking van artikel 7:10 Awb binnen twee weken na ontvangst van het
advies dan wel de intrekking van de klacht op het bezwaar (artikel 7.3, derde lid, Woo). Deze regeling bevordert
de medewerking van het bestuursorgaan aan de bemiddeling. Een bestuursorgaan snijdt zich in de vingers als
het niet meewerkt, omdat het nadat het advies is uitgebracht met een kortere beslistermijn wordt geconfron­
teerd. De wetgever gaat ervan uit dat het bestuursorgaan niet meer de volle beslistermijn nodig heeft, als het in
het kader van de bemiddeling al een afweging heeft gemaakt en daarmee een aanloop heeft genomen op de
besluitvorming over het bezwaar.172
7.4
Informatieplicht (artikel 7.4 Woo)
Bestuursorganen zijn verplicht om op verzoek van het Adviescollege alle gegevens te verstrekken die het nodig
heeft om zijn taak uit te voeren. Dat geldt voor zowel informatie ten aanzien van een klachtenprocedure als
informatie in verband met de onderzoeks- en adviestaken van het college.
Artikel 7.4   Informatieplicht
Een bestuursorgaan verstrekt desgevraagd het college alle gegevens die het nodig heeft voor zijn taak.
7.5
Geheimhouding (artikel 7.5 Woo)
Artikel 7.5 Woo bepaalt dat het Adviescollege vertrouwelijk omgaat met de informatie die het van bestuursor­
ganen heeft gekregen en die niet openbaar is gemaakt.
Artikel 7.5   Geheimhouding
1.	 De leden van het college alsmede de ambtenaren van zijn bureau zijn tot geheimhouding verplicht
voor zover zij krachtens deze wet beschikken over documenten die door het bestuursorgaan waarvan
zij afkomstig zijn niet openbaar zijn gemaakt.
172	 Kamerstukken II 2020/21, 35 112, nr. 21, p. 2.

## Page 61

61
Vereniging van Nederlandse Gemeenten
Bijlagen stroomschema’s

## Page 62

62
Vereniging van Nederlandse Gemeenten
Stroomschema 1 − Ontvangst en behandeling van een Woo-verzoek
Is sprake van een
Woo-verzoek?
Beslissen conform
ander regime of
mededelen
Nee
Ja
Berust informaƟe bij
gemeente of had de
informaƟe bij de
gemeente moeten
berusten ?
Nee
Zo nodig
doorzenden
Ja
Verband met de
publieke taak?
(zie H2.2)
Afwijzen
(ga verder naar
stroomschema 3)
Ja
Is informaƟe al
openbaar of moet
het eventueel bij
derden worden
opgevraagd?

Voldoet het aan
vormvereisten?
Geef herstel-
termijn
Ja
Inhoudelijk
beoordelen
(schema 2)

Verzoeker
daar naar
verwijzen

Ja
Nee
Nee
Nee

## Page 63

63
Vereniging van Nederlandse Gemeenten
Stroomschema 2a − Inhoudelijke beoordeling Woo-verzoek
Milieu-informaƟe
die betrekking heeŌ
op emissies in het
milieu?
Ja
Openbaar
maken
Nee
Absolute
uitzonderings-
grond?
Eenheid Kroon?
Veiligheid Staat?
Persoonsgegevens?
Nummers ter
idenƟﬁcaƟe
(art. 46 UAVG)
Ja
Geldt dat voor alle
verzochte
informaƟe?
Ja
Afwijzen

Ja
RelaƟeve
uitzonderings-
grond?
(zie volgende pg.)
Nee
Nee
InformaƟe
ondersteuning van
raadsleden door
griﬃe?
(zie H5.11)
Nee
Geldt dat voor alle
verzochte
informaƟe?
Ja
Ja
Afwijzen
Nee
Vertrouwelijk
meegedeelde
bedrijfs- en
fabricagegegevens?
(zie H6.2)

## Page 64

64
Vereniging van Nederlandse Gemeenten
Stroomschema 2b – Inhoudelijke beoordeling Woo-verzoek

RelaƟeve
uitzonderings-
grond?
InternaƟonale
betrekkingen?
InspecƟe, controle
of toezicht?
Opsporing of
vervolg straĩare
feiten?
Economische of
ﬁnanciële belangen
overheid?
Eerbiediging
persoonlijke
levenssfeer?
Bescherming van
het milieu?
(zie H5.3)
Beveiliging van
personen en
bedrijven en
voorkomen van
sabotage
(zie H5.4)
Goed funcƟoneren
overheidsorgaan
(zie H5.5)
Onevenredige
benadeling
(zie H5.6)
Ja
Ja
Weegt het belang  van
openbaarheid op tegen
belang van relaƟeve
uitzonderingsgrond?
Ja
Nee
Uitdrukkelijk
gemoƟveerd
afwijzen

van
document
(onderdeel)

(zie H5.8)

Nee
Documenten voor
intern beraad?
(H5.9)
Ja
Afrondend
besluitvorming
Stroomschema 3
Persoonlijke
beleidsopvaƫngen?
Ja
Nee
Nee
1. Geanonimiseerde verstrekking mogelijk?
2. Verstrekking van feitelijke gegevens mogelijk?
3. Documenten opgesteld voor formele
bestuurlijke besluitvorming? Zo ja, dan
verstrekken van persoonlijke beleidsopvaƫngen
in niet tot personen herleidbare vorm, tenzij …
(H5.9)
Ja
Overige bedrijfs- en
fabricagegegevens
(zie H5.2)

## Page 65

65
Vereniging van Nederlandse Gemeenten
Stroomschema 3 – Afronding besluitvorming op Woo-verzoek en informatieverstrekking
Bepaal vorm van beslissing op Woo-verzoek
Bepaal wijze van verstrekking van informaƟe (H2.4)
MoƟveer beslissing op Woo-verzoek (H5.8)
Bepaal wie beslissing moet ondertekenen
Voorzie beslissing van een rechtsmiddelenclausule
Bepaal hoogte van eventuele kostenvergoeding bij verstrekking
Houd rekening met belangen van derden bij verstrekking
Openbaarmaking Ɵjdelijk achterwege laten als het belang dat
een geadresseerde als eerste van de informaƟe kennisneemt
dat vergt (met mededeling aan verzoeker) (art. 5.1 lid 4 Woo)

## Page 66

66
Vereniging van Nederlandse Gemeenten
Stroomschema 4 – Verplichte actieve openbaarmaking (hoofdstuk 3 Handreiking)
Documenten als bedoeld in
arƟkel 3.3 lid 1 Woo?
(zie H3.3)
Ja
Documenten
volledig
openbaar maken
Documenten als bedoeld in
arƟkel 3.3 lid 2 Woo?
(zie H3.4)
Nee
Nee
Geen verplichƟng
tot acƟeve
openbaarmaking
Zijn belangen van arƟkel 5.1 en
5.2 Woo van toepassing?
(zie stroomschema 3)
Ja
Zijn er een of meer
belanghebbenden die
mogelijk bezwaar kunnen
hebben tegen
openbaarmaking?
Zienswijze vragen
belanghebbenden;
termijn van twee
weken (H3.7)
Openbaar maken;
met mededeling bij

gedeeltelijke niet-
openbaarmaking (H3.8)
Zijn belangen van arƟkel 5.1 en
5.2 Woo op alle (onderdelen van)
documenten volledig van
toepassing?
Mededeling niet
openbaar maken
Ja
Nee
Ja
Nee
Worden eventuele bezwaren van
belanghebbende(n) ten aanzien
van onderdelen van de
documenten volledig gevolgd?
Ja
Twee weken wachten met feitelijke
openbaarmaking, na mededeling
aan belanghebbende(n).
Volgt bezwaar en vovo-verzoek?
Nee
Nee
Doorlopen van voorlopige
voorzieningenprocedure en
eventueel bezwaarprocedure
Ja

## Page 67

67
Vereniging van Nederlandse Gemeenten

## Page 68

vng.nl
Vereniging van
Nederlandse Gemeenten
Nassaulaan 12
2514 JS  Den Haag
+31 70 373 83 93
info@vng.nl
december 2021

---

*This document was automatically converted from PDF. Some formatting may have been lost in the conversion process.*
